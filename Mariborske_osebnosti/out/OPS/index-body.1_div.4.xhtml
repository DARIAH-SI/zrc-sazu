<html xmlns="http://www.w3.org/1999/xhtml"><head><!--THIS FILE IS GENERATED FROM AN XML MASTER. DO NOT EDIT (2)--><title>MILENA GODINA</title><meta name="author" content="Martina Ratej"/><meta name="generator" content="Text Encoding Initiative Consortium XSLT stylesheets"/><meta charset="utf-8"/><link href="stylesheet.css" rel="stylesheet" type="text/css"/><link href="print.css" rel="stylesheet" type="text/css" media="print"/></head><body id="TOP"><div class="teidiv"><h1 class="maintitle"><span class="head">MILENA GODINA</span></h1><div class="ss1" id="index-body.1_div.4"><div class="pagebreak" id="pb.032"> [(32)] </div><div class="pagebreak" id="pb.033"> [033] </div><div class="figure"><img src="media/04.png" alt="gledališka igralka (* Trst, 21. marec 1912 – † Maribor, 2. maj&#xA;                        1995)" class="graphic"/><div class="caption">gledališka igralka (* Trst, 21. marec 1912 – † Maribor, 2. maj 1995)</div></div><div class="epigraph"><div class="l"><span style="font-style:italic">Daj vendar luči na oder, razsvetljevalec!</span></div><div class="l"><span style="font-style:italic">Kako naj mi odrski pisci in igralci</span></div><div class="l"><span style="font-style:italic">naše podobe življenja prikazujemo svetu – v polmraku?</span></div><div class="l"><span style="font-style:italic">Dremljivi somrak uspava! Mi pa potrebujemo prebujenost,</span></div><div class="l"><span style="font-style:italic">celo budnost.</span></div><div class="l"><span style="font-style:italic">Daj jim, naj sanjajo – v svetlobi!</span></div></div><div class="signed">Bertold Brecht</div><div class="ss2" id="index-body.1_div.4_div.1"><h2><span class="head">Zakopan otroški zaklad</span></h2><p>Spomini Milene Godina iz otroštva se ne začenjajo v prelomnih letih 1918 in 1919 na pogorišču prve svetovne vojne, ko so se nad tržaške Slovence zgrnili težki in zastrašujoči italijanski oblaki, pač pa veliko prej. »S teatrom sem bila okužena že v najnežnejšem otroštvu, ko sem bila še tako majčkena, da me je mati morala nositi v gledališče. Menim, da sem imela v sebi neke predispozicije za gledališko ustvarjalnost, odkar vem zase. V meni se je močno oglašal nagon po igranju. Menim, da se igralec v človeku rodi tudi iz trpljenja.« <span id="ftn61_return"><a class="notelink" title="Zasebni arhiv Virineje Kajzer, časopisni izrezek: Miroslav Slana Miros, »Tujka z zakopanim zakladom«, Večer, 1977 (datum neznan)." href="#ftn61"><sup>61</sup></a></span> In Milena Godina se je leta 1912 v Trstu dejansko rodila iz trpljenja in v trpljenje: bila je nezakonski in nezaželen otrok. Pri le sedmih letih jo je prizadela še ena bolečina, ki je nato zaznamovala njeno celotno življenje – slovo od Trsta in širin Jadranskega morja. Oče Ivan Godina je bil pred prvo svetovno vojno avstro-ogrski orožnik, po vojni pa je morala družina zaradi vse večjega pritiska italijanskega nacionalizma zapustiti mesto.</p><p>»Nasilen odhod iz Trsta v Maribor mi je ostal v neizbrisnem spominu. […] Morali smo bežati iz Trsta. Begunci. Hudo sem žalovala za svojim zatočiščem, ki sem ga morala zapustiti na terasi šestnadstropne hiše, s katere je bil prekrasen pogled na morje – to morje še zdaj živi v meni. Pred odhodom sem zakopala na vrtu svoje najdražje reči. Čipkasto podobico, kos rdečega stekla, skozi katerega sem videla tako fantastično lep rdeč svet, priložila sem majhno vrtnico in še nekatere 'dragocenosti'. Zatrdno sem bila prepričana, da se bom vrnila in izkopala <span class="pagebreak" id="pb.034"> [034] </span>svoje najljubše reči. Še danes bi našla tisti vrt in tisto mesto.« <span id="ftn62_return"><a class="notelink" title="Prav tam." href="#ftn62"><sup>62</sup></a></span> Zaklada ni nikoli izkopala. A ji je v spominu ostal še en detajl. »Ne vem kako sva se z mamo znašli pri gorečem slovenskem narodnem domu v Trstu, a tisti ogenj imam še zmerom pred očmi.« <span id="ftn63_return"><a class="notelink" title="Miroslav Slana Miros, »Stopov magnetofon – intervju z Mileno Godina«, Stop, 11. 7. 1985, 10–11." href="#ftn63"><sup>63</sup></a></span> Narodni dom so fašisti požgali leta 1920, ko Milena ni več živela v Trstu, je pa mogoče, da sta bili z materjo tedaj tam na obisku.</p></div><div class="ss2" id="index-body.1_div.4_div.2"><h2><span class="head">Punčka na romantični vožnji</span></h2><p>Oče je Trst zapustil leta 1918 in se v Mariboru pridružil Maistrovim borcem, družina mu je sledila leta 1919. Maribor primorskih beguncev ni pričakal z odprtimi rokami, Milena je to najbolj občutila v šoli pri nunah, kjer je doživljala številne krivice, povezane z revščino (oče, najprej orožnik in nato nepremičninski agent, je s težavo plačeval šolanje) in begunskim statusom: »Bili smo čiči. In to osovraženi. […] Prišli smo kot odžiralci tukajšnjih dobrin.« <span id="ftn64_return"><a class="notelink" title="Prav tam." href="#ftn64"><sup>64</sup></a></span> A je to ni ustavilo. Trmasto je učiteljicam dokazovala, da zna recitirati, peti, risati, ustvarjati. Kar ni bilo dobrodošlo v šoli, pa je bilo dovoljeno na domačem mariborskem dvorišču, ki se je pogosto spremenil v gledališki ali lutkovni oder, katerega prva dama je bila Milena. »Največkrat sem si igrice izmislila sama. Rekla sem: 'Počakajte, grem v klet in si bom nekaj izmislila!' Čeprav sem se kleti bala, mi še zdaj ni razumljivo, da sem v njej dobila navdih. Z bratom sva postavljala celo lutkovne predstave.« <span id="ftn65_return"><a class="notelink" title="Prav tam." href="#ftn65"><sup>65</sup></a></span></p><p>Tako kot ni našla razumevanja v nunski šoli, je ni našla niti v meščanski:</p><blockquote class="quote"><p>»Tedaj je bila ravnateljica neka Amanda. […] Dobro sem se učila in spise pisala mimogrede, in vendar sem čutila, da me ne mara – največ zaradi mojega pogleda, v katerem je tlel upor zaradi krivice, ki mi jo je delala. Nekega dne, ko sem prva napisala spis, me je Amanda ustavila med odmorom. […] Vpila je, češ da sem slabo napisala nalogo. Vrgla je moj zvezek na tla. […] Stara sem bila enajst let in imela sem najbolje napisano nalogo. V tem času sem pripravljala igrico za majski izlet. Amandi smo jo morali zaigrati. Tedaj je odločila: 'Veš, ti ne boš igrala, ker nimaš talenta.' Namenoma je zadela moje najbolj boleče mesto. Zajokala sem. Naslednjo uro, med telovadbo, se je postavila pred mano in uživala ob moji žalosti.« <span id="ftn66_return"><a class="notelink" title="Prav tam." href="#ftn66"><sup>66</sup></a></span></p></blockquote><p>Starši pa so imeli z njo manj uporniške in ustvarjalne načrte – postala naj bi šivilja. A duh upornika je v njej že plamtel, s prihranjenim denarjem je skrivaj obiskovala dramsko šolo Jožeta Koviča. Ko je materi priznala, da ima namen postati igralka, je od nje dobila zaušnico. <span id="ftn67_return"><a class="notelink" title="»Iz zgodovine makedonske dramske umetnosti«, Ekran, 24. 10. 1980." href="#ftn67"><sup>67</sup></a></span> Ko se je vpisala v Kovičevo šolo, je bila nevihta. Take dneve je imela poslej rada: »Na tisti poti do doma Jožeta Koviča, pedagoga, igralca in režiserja, so me spremljali oblaki – meni pa se je zdelo, da se približujem izpolnitvi svojih sanj. Z njim sem se dogovorila za avdicijo. In ko sem čakala na prvo uro, se mi je zdelo, da sem najsrečnejše dekle na svetu.« <span id="ftn68_return"><a class="notelink" title="Miroslav Slana Miros, »Stopov magnetofon – intervju z Mileno Godina«, Stop, 11. 7. 1985, 10–11." href="#ftn68"><sup>68</sup></a></span> Že pri prvi uri ji je zabičal, naj se uči petja, ker je to osnova za razvoj igralca. To je tudi storila in bila je, kot je dejal Kovič, vzor pridne učenke. Vzporedno z dramskimi vajami se je učila pri operni pevki <span class="pagebreak" id="pb.035"> [035] </span>Elfridi Herzog. »Ni bilo lepših trenutkov od tistih, ko sem se lahko naslonila na obok klavirja in pela.« <span id="ftn69_return"><a class="notelink" title="Prav tam." href="#ftn69"><sup>69</sup></a></span> Tudi Dušan Mevlja je zapisal, da je bila generacija Milene Godina v gledališkem smislu samorastniška, mlad igralec pa je lahko prodrl le z nadarjenostjo in vztrajnostjo. <span id="ftn70_return"><a class="notelink" title="Dušan Mevlja, »Zaslužna garda. Milena Godinova«, Gledališki list Drame SNG Maribor, 1961/62." href="#ftn70"><sup>70</sup></a></span></p><p>Življenjska pot je bila torej začrtana; kot da je svoj delček dodal tudi tisti v Trstu zakopani košček rdečega stekla, skozi katerega je Milena Godina svet videla v rdeči uporniški in revolucionarni luči. Zato ni naključje, da se je že leta 1932 vključila v mariborsko Zvezo mladih intelektualcev in se kmalu zaročila z glasbenikom, pianistom in marksistom Leonom Novakom, bratom Mare Čepič, r. Novak. Leta 1933 je sedla na vlak za Ljubljano, ker je prebrala, da se bodo tam začeli polletni dramski tečaji. V Ljubljani se je zatekla k Bratku Kreftu, ta pa ji je pojasnil, da bo treba plačevati visoko šolnino. Podražil jo je, da je »sanjava punčka, ki je šla na romantično vožnjo«, in ji svetoval, naj se vrne v Maribor in nadaljuje šolanje. <span id="ftn71_return"><a class="notelink" title="Zasebni arhiv Virineje Kajzer, časopisni izrezek: Miroslav Slana Miros, »Tujka z zakopanim zakladom«,Večer, 1977 (datum neznan)." href="#ftn71"><sup>71</sup></a></span></p></div><div class="ss2" id="index-body.1_div.4_div.3"><h2><span class="head">Maribor, Skopje, Banja Luka, Tetovo</span></h2><p>Članstvo v Zvezi mladih intelektualcev je Mileno Godina stalo stalnega angažmaja v mariborskem gledališču, zadovoljiti se je morala s honorarnim sodelovanjem. Leta 1934 pa je vendarle debitirala z vlogo Mabel v <span style="font-style:italic">Idealnem soprogu</span> Oscarja Wilda. V Zvezo mladih intelektualcev jo je povabila dobra prijateljica Herta Haas, poznejša žena Josipa Broza Tita. V Zvezi so bili takrat napredni Mariborčani Fran Žižek, Jože Babič, Joža Štucin, Jože Potrč, Jaro Dolar, Ante in Leon Novak, Milica Ostrovška idr. Leta 1932 ustanovljena Zveza je pošiljala svoje člane v prosvetna in telovadna društva, recitirali so na izletih in akademijah, ustanovili neodvisno gledališče (Fran Žižek). Zaradi marksistične usmerjenosti in sodelovanja v političnih akcijah so imeli težave z režimom. Zasliševanja, zapor, izključitve iz šol, brezposelnost – vse to so bile posledice delovanja v Zvezi, dokler ni bila leta 1936 razpuščena. <span id="ftn72_return"><a class="notelink" title="Milica Ostrovška, »Udeležba Mariborčank v predvojnem naprednem gibanju«, Časopis za zgodovino in narodopisje, št. 1–2 (1983): 209." href="#ftn72"><sup>72</sup></a></span></p><p>Milena Godina je leta 1985 recitirala ob odkritju spominske plošče na mariborskem gradu, kjer je delovala Zveza. <span id="ftn73_return"><a class="notelink" title="Zora Kužet, »Spomenik mladim intelektualcem«, Večer, 10. 12. 1985." href="#ftn73"><sup>73</sup></a></span> »Moji osebni spomini so dokaj nejasni, saj so se dogodki odvijali s tako naglico, da jih danes v spominu skoraj ni mogoče razvrstiti po časovnem zaporedju […] To, da sem bila sprejeta v Zvezo, je bilo zame odločilno,« je dejala v enem od pogovorov za <span style="font-style:italic">Večer</span>. <span id="ftn74_return"><a class="notelink" title="Zasebni arhiv Virineje Kajzer, časopisni izrezek: »Kritika meščanske družbe«, Večer (datum neznan)." href="#ftn74"><sup>74</sup></a></span> Pripovedovala je o branju prepovedanih knjig, o uspehih društva, ki je »živelo resnično polno in bogato življenje«. Pripovedovala je o vplivu njegove dejavnosti na kulturne dogodke v Mariboru, zlasti na repertoar mariborskega gledališča, pa o znamenitem govoru Frana Žižka v gledališki loži, ki so mu ploskali vsi člani društva na dijaškem stojišču, saj je bila z njim dosežena znatna preusmeritev repertoarja. V Maribor sta tedaj prišla tudi Sava Sever in Bojan Stupica. <span id="ftn75_return"><a class="notelink" title="Prav tam." href="#ftn75"><sup>75</sup></a></span> Milena je najpogosteje recitirala pesmi t. i. socialnih pesnikov: »Te pesmi smo vključevali v vse prireditve, vendar jih tedaj, ko smo prijavljali prireditve policiji, nismo navajali. Policija <span class="pagebreak" id="pb.036"> [036] </span>nas je večkrat zasliševala in brskala po naših stanovanjih. Toda nismo se ustrašili, vsak izmed nas je le še podvojil svoje delo.« <span id="ftn76_return"><a class="notelink" title="Prav tam." href="#ftn76"><sup>76</sup></a></span></p><p>Druženje z napredno mariborsko mladino ji je prineslo »vključitev v borbo, ki je rodila spopade s policijo. Ko so me zasliševali, sem čutila v sebi, da zmagujem. To lahko daje samo mladost. Tudi kasneje, v Hitlerjevem času, nisem nikoli podvomila v zmago.« <span id="ftn77_return"><a class="notelink" title="Zasebni arhiv Virineje Kajzer, časopisni izrezek: Miroslav Slana Miros, »Tujka z zakopanim zakladom«, Večer, 1977 (datum neznan)." href="#ftn77"><sup>77</sup></a></span> Že leta 1935 je morala zapustiti Maribor. V Sloveniji so ji bila vrata vseh gledališč zaprta. Leto dni je bila brez angažmaja, leta 1936 pa so jo angažirali v skopskem gledališču. Tam se je takoj povezala z napredno makedonsko mladino, zaradi česar je leta 1939 dobila odpoved. V Makedonijo je sicer odpotovala na povabilo Vladimirja Skrbinška. Ko je dobila odpoved, je podpisala angažma v Beogradu, do katerega pa ni prišlo, ker so jo po posredovanju policijskih oblasti odslovili kot vohunko. Pretil ji je izgon. Zatekla se je v banjaluško gledališče, kjer so jo sprejeli pod pogojem, da se ne bo udeleževala političnega življenja. Ker se prepovedi ni držala, je morala po letu dni zapustiti tudi to gledališče. Spet je bila brezposelna. <span id="ftn78_return"><a class="notelink" title="Dušan Mevlja, »Zaslužna garda. Milena Godinova«, Gledališki list Drame SNG Maribor, sezona 1961/62." href="#ftn78"><sup>78</sup></a></span></p><p>V Skopju je Milena Godina spoznala Viktorja Aćimovića, makedonskega novinarja, publicista in snemalca ter enega osrednjih borcev za priznanje makedonskega naroda in jezika. Zaroko z Leonom Novakom je razdrla in se z Aćimovićem poročila v Banja Luki leta 1938. Ko so jo v banjaluškem gledališču odpustili, sta se z možem za kratek čas vrnila v Maribor, kmalu zatem pa odpotovala v Tetovo k moževim staršem.</p></div><div class="ss2" id="index-body.1_div.4_div.4"><h2><span class="head">Kulturni molk in glavna vloga</span></h2><p>Aćimovića so leta 1940 zaprle jugoslovanske oblasti, v tem času pa se jima je rodila hči Virineja. Zasedbo Kraljevine Jugoslavije so pričakali v Makedoniji, kjer so Mileno Godina okupacijske bolgarske oblasti v Skopju povabile k sodelovanju v gledališču. To je odklonila in se kljub težavam, ki jih je prineslo tudi moževo sodelovanje v osvobodilnem gibanju, držala kulturnega molka. Sredi vojne vihre se je zakoncema rodil še drugi otrok, sin Karpo. Milena bi v tistem času lahko pristala v zaporu, a jo je pred rešetkami rešil italijanski poveljnik. Prizanesel ji je, ker je bil tudi on Tržačan.</p><p>Da bi preživeli, je Milena Godina med vojno gospodinjila pri češki družini na Vodnem, hribu nad Skopjem. Leta 1944 pa je postala članica na novo ustanovljenega makedonskega gledališča, ki so ga uradno odprli v začetku aprila 1945. Otvoritvena predstava je bila <span style="font-style:italic">Platon Krečet</span> sovjetskega pisatelja Aleksandra Kornejčuka, prvič v zgodovini v makedonskem jeziku. Mileni so zaupali glavno vlogo in nihče ni verjel, da jo je odigrala Slovenka, saj je bila njena makedonščina brezhibna. Pred angažmajem jo je obiskal igralec Mirko Stefanovski in ji rekel: »Kmalu bo v Skopju odprto pravo makedonsko gledališče in ti boš igrala mater!« Teh njegovih besed ni nikoli pozabila. <span id="ftn79_return"><a class="notelink" title="»Iz zgodovine makedonske dramske umetnosti«, Ekran, 24. 10. 1980." href="#ftn79"><sup>79</sup></a></span> Kakor ni pozabila dneva osvoboditve: »Ko je bilo Skopje osvobojeno, je snežilo, kar je v Makedoniji redkost. Bosa sem šla iz kuhinje proti hribu, po katerem so prihajali partizani – v naročju sem nosila manjšega otroka, medtem ko sem večjega vodila za roko. Ko so šli partizani mimo in sem stala z otrokoma bosa v snegu, je bilo to zame <span class="pagebreak" id="pb.037"> [037] </span>– poleg materinstva – najlepše doživetje.« <span id="ftn80_return"><a class="notelink" title="Zasebni arhiv Virineje Kajzer, časopisni izrezek: Miroslav Slana Miros, »Tujka z zakopanim zakladom«, Večer, 1977 (datum neznan)." href="#ftn80"><sup>80</sup></a></span> O Mileni Godina so leta 2009 v makedonskem <span style="font-style:italic">Globusu</span> zapisali, da je s svojo biografijo, kariero in temperamentom zapustila močan pečat v makedonskem kulturnemprostoru. <span id="ftn81_return"><a class="notelink" title="Branka Donevska Najdovska, »(Ne)pozabljena mati Korajža«, Globus, 3. 11. 2009, 53." href="#ftn81"><sup>81</sup></a></span></p><p>Leta 1946 je Milena Godina z gledališčem gostovala v Bolgariji, kjer je kot prva slovenska oziroma jugoslovanska igralka prejela red zaslug za narod (ker Bolgarija takrat še ni imela izdelanih novih državnih odlikovanj, so ji izročili red carja Borisa). Naslednje večje priznanje je dobila šele leta 1965, kajti pred njo je bila nova velika preizkušnja, ki ji je življenje znova povsem obrnila na glavo.</p></div><div class="ss2" id="index-body.1_div.4_div.5"><h2><span class="head">Na poti na Sveti Grgur</span></h2><p>Leta 1947 je bila Milena Godina med izbranci markantnega režiserja Bojana Stupice, ki je zbiral člane novoustanovljenega Jugoslovanskega dramskega gledališča v Beogradu. To naj bi združilo najbolj nadarjene igralce vseh generacij iz takratnih najmočnejših umetniških centrov in oblikovalo sodobno, dinamično, privlačno in vsem dostopno gledališče s humanistično vizijo. <span id="ftn82_return"><a class="notelink" title="Zasebni arhiv Virineje Kajzer, časopisni izrezek: Miroslav Belović, »Nezaboravni dani«, Politika, 1972 (datum neznan)." href="#ftn82"><sup>82</sup></a></span> Ker je bila Milena Godina v času nastajanja tega gledališča zaradi moža že politično sumljiva, do selitve v Beograd ni nikoli prišlo.</p><p>Viktor Aćimović je bil leta 1948, v času informbiroja, zaprt, leto zatem je bila Milena Godina odpuščena iz skopskega gledališča. V le treh dneh je morala z otrokoma zapustiti glavno mesto Makedonije s prepovedjo naselitve v kateremkoli glavnem mestu republik takratne Jugoslavije. Z otrokoma se je vrnila v Maribor. Še istega leta so jo, znova zaradi moža, zaprli; skoraj tri mesece je preživela v beograjskem zaporu Banjica. Pozneje je izvedela, da jo je pred zloglasnim ženskim zaporom na otoku Sv. Grgur rešilo posredovanje brata Albina Godine - Voje, nekdanjega partizana, takrat pa vidnega tržaškega politika in uradnika.</p><p>Nekaj mesecev je bila brez zaposlitve, po zaslugi takratnega direktorja mariborskega gledališča Jara Dolarja pa je dobila stalni angažma v Drami SNG Maribor. Leta 1952 se je iz zapora vrnil tudi soprog Viktor. Večletna prisilna ločitev in posledice, ki jih je prinesel zapor, so leta 1955 vodile v razpad zakona. Milena je prevzela skrb za otroka, igrala je v gledališču, recitirala na številnih proslavah, aktivno sodelovala v lutkovnem gledališču, poučevala v dramski šoli ter z dramsko igro in recitacijo seznanjala vzgojiteljice v vrtcih.</p></div><div class="ss2" id="index-body.1_div.4_div.6"><h2><span class="head">Brez Borštnikovega prstana</span></h2><p>Leta 1965 je bila dobitnica nagrade mesta Maribor, kar je bilo priznanje za petindvajsetletnico umetniškega ustvarjanja ter za vlogo Matere Korajže v Brechtovi drami. Leta 1971 je prejela nagrado Zveze kulturno-prosvetnih organizacij občine Maribor, že pred tem pa leta 1986 srebrni grb mesta Maribor. V obrazložitvi podelitve grba so med drugim zapisali:</p><blockquote class="quote"><p>»Potem se je vrnila v svoj in naš Maribor. Tu je nastopila v nekaterih mogočnih likih, v katerih je z intenzivnim doživetjem ustvarila nekaj temeljnih igralskih kreacij mariborske <span class="pagebreak" id="pb.038"> [038] </span>Drame, pri čemer naj omenimo zlasti Brechtovo <span style="font-style:italic">Mater Korajžo</span> […] Zelo pogosto se je ukvarjala z recitacijo in monodramo in je ustvarila eno najboljših mariborskih monodramskih vlog v Cocteaujevem <span style="font-style:italic">Človeškem glasu</span> […] Gledališka igralka Milena Godinova se je ob Tovorniku, Jankovi, Brunčku, Gorinšku in drugih vpisala v zgodovino mariborskega gledališča in kulture, s svojim naprednim in uporniškim ravnanjem v času starojugoslovanske diktature pa je pomagala krčiti pot naprednim idejam, zaradi česar je morala žrtvovati marsikatero življenjsko in umetniško radost.« <span id="ftn83_return"><a class="notelink" title="Zasebni arhiv Virineje Kajzer, priznanja Milene Godina – srebrni grb mesta Maribor, 1986." href="#ftn83"><sup>83</sup></a></span></p></blockquote><p>Leto pozneje ji je pisal predsednik skupščine mesta Maribora Emil Tomažič: »Mislim, da izražam mnenje mnogih Mariborčanov, če vam ob vašem osebnem prazniku izrazim naše veliko zadovoljstvo, da živite med nami, v našem mestu, da ste med nami delovala in ustvarjala in kar je najbolj razveseljivo, da vašo ustvarjalnost še vedno čutimo. Obenem izrabljam to priložnost tudi za to, da se vam iskreno zahvalim za vaš pomemben umetniški prispevek, ki ste ga vtkali v naše, mariborsko gledališče.« <span id="ftn84_return"><a class="notelink" title="Zasebni arhiv Virineje Kajzer, pismo Emila Tomažiča Mileni Godina, 1987, rokopis." href="#ftn84"><sup>84</sup></a></span></p><p>Sredi sedemdesetih let 20. stoletja je v zadnjem trenutku ostala brez Borštnikovega prstana: »Morala bi dobiti ta prstan, saj je bilo že vse pripravljeno. Akademik dr. Bratko Kreft je že napisal govor. Obveščena sem bila, da bom dobila prstan. Na večer pred podelitvijo je zazvonil telefon in Tone Partljič mi je s čudnim glasom rekel: 'Milena, kaj bo pa zdaj?' Takoj sem vedela. Rekla sem: 'Vem, ne bom dobila prstana. Slutila sem to. In če ga sedaj nisem dobila, ga nikoli ne bom.' Tonetu je bilo hudo. Življenje me je že velikokrat presenetilo. Nad ljudmi, ki so mi želeli dobro, je zmagala grda človeška zavist. Bila je močnejša od plemenitih človeških hotenj.« <span id="ftn85_return"><a class="notelink" title="Miroslav Slana Miros, »Stopov magnetofon – intervju z Mileno Godina«, Stop, 11. 7. 1985, 10–11." href="#ftn85"><sup>85</sup></a></span></p><p>Ob Borštnikovem srečanju leta 1991 je o »neuničljivi dami slovenske gledališke scene« pisal Bogo Skalicky: »Ne vem, ali si bom letos ogledala katero od predstav na srečanju, ki me je sicer vedno zelo privlačilo. Čeprav so mi pred leti v tedanjih čudnih razmerah storili ogromno krivico. Ob polnoči so mi domov telefonirali, naj se nikar ne pripravim na podelitev prstana naslednji dan, ker ga bodo namenili nekomu drugemu.« <span id="ftn86_return"><a class="notelink" title="Bogo Skalicky, »Mariborska družabna kronika«, Večer, 5. 10. 1991, 7." href="#ftn86"><sup>86</sup></a></span> Leta 2001 je Nada Ravter ponovno spomnila na razočaranje Milene Godina: »Tega še kakšni misici ne bi naredili! Pa mislite, da so na kakšnem naslednjih bleščečih festivalov napako popravili? Niso, gospa Milena Godina je umrla leta 1995. Brez prstana, brez opravičila, po svoje ponižana. Očitno ni bila na tisti strani, kjer se delijo nagrade.« <span id="ftn87_return"><a class="notelink" title="Nada Ravter, »Kaplja pelina ob slavju«, Večer, 27. 10. 2001." href="#ftn87"><sup>87</sup></a></span></p></div><div class="ss2" id="index-body.1_div.4_div.7"><h2><span class="head">Ilegalno slovo</span></h2><p>Ob upokojitvi je imela Milena Godina poslovilno predstavo v Kostanjevici in ne pred domačim občinstvom, kar jo je dodatno prizadelo: »Pripravili so jo za mojim hrbtom, kar sem zvedela šele po radiu. To je več kot nečloveško. Tako se ne dela. Sem samo človek, kot vsi drugi.« <span id="ftn88_return"><a class="notelink" title="Miroslav Slana Miros, »Stopov magnetofon – intervju z Mileno Godina«, Stop, 11. 7. 1985, 10–11." href="#ftn88"><sup>88</sup></a></span> Drago Jančar, ki je bil takrat novinar <span style="font-style:italic">Večera</span>, je ob kostanjeviškem slovesu zapisal:</p><blockquote class="quote"><p>»Predstava (<span style="font-style:italic">Vesele Windsorčanke</span>) je dosegla svoj vrh s slovesnostjo ob odhodu v pokoj <span class="pagebreak" id="pb.039"> [039] </span>dramske igralke Milene Godinove. To je bila nova gledališko vznemirljiva in ganljiva predstava, ki jo je občinstvo, po odzivu sodeč, tako tudi sprejelo. In mnogi so doumeli, da je bila tokrat meja med igro in resničnostjo povsem izbrisana, da se je predstava poistovetila z življenjsko stvarnostjo nekega trenutka.« <span id="ftn89_return"><a class="notelink" title="Zasebni arhiv Virineje Kajzer, časopisni izrezek: Drago Jančar, »Tokrat ni bilo meje med igro in resničnostjo«, Večer, 1971 (datum neznan)." href="#ftn89"><sup>89</sup></a></span></p></blockquote><p>Janez Švajncer v <span style="font-style:italic">Delu</span> pa je pisal, da gre za slovo, ki ni slovo: »Dokazala je in dokazuje, da njene vloge na odru niso bile igre, ampak življenje, kot ga je živela ona. […] Enako drage so ji bile glavne in stranske vloge. Zdelo se je, da je polno zaživela šele takrat, ko je začutila pod nogami oder. Del prostora na teh svojih poteh in teh svojih iskanjih. Ta del ji je bil najdražji. Tako lahko ravna le človek, ki dela z ljubeznijo in ne hlepi po slavi.« <span id="ftn90_return"><a class="notelink" title="Janez Švajncer, »Slovo, ki ni slovo«, Delo, 7. 9. 1971, 8." href="#ftn90"><sup>90</sup></a></span></p><p>Kljub temu, da so občudovalci Milene Godina prišli tudi v Kostanjevico, je sled krivice ostala: »Za njeno preodprto dušo je bilo tako 'ilegalno' slovo grenak udarec,« je zapisal Miroslav Slana Miros. <span id="ftn91_return"><a class="notelink" title="Zasebni arhiv Virineje Kajzer, časopisni izrezek: Miroslav Slana Miros, »Tujka z zakopanim zakladom«, Večer, 1977 (datum neznan)." href="#ftn91"><sup>91</sup></a></span> Ko se je leta 1971 poslovila od gledališča, je dejala, da dogodek v Kostanjevici ni bil njeno gledališko slovo, kajti če bi se poslavljala, bi se brez dvoma poslovila pred mariborskim občinstvom. <span id="ftn92_return"><a class="notelink" title="Rok Kajzer, »Nepozabno, če so ljudje – ljudje«, Večer, 23. 3. 1992, 6." href="#ftn92"><sup>92</sup></a></span> Ignac Kamenik, profesor, pisatelj in bibliotekar, je v govoru v Kostanjevici o njej med drugim dejal, da »zavzema med slovenskimi igralskimi portreti častno mesto«. <span id="ftn93_return"><a class="notelink" title="Ignac Kamenik, »Milena Godina«, Gledališki list Drame SNG Maribor, sezona 1971/72." href="#ftn93"><sup>93</sup></a></span> O odnosih v mariborski Drami je leta 1985 spregovorila precej odkrito, a kot vedno brez imen: »Spremenili so se na slabše. To sem občutila že leta 1949–1950, ko sem prišla v Maribor, saj je bilo tu več sebičnosti kot v Skopju. S svojo odprtostjo sem delovala smešno, norčevali so se. Prijatelje sem imela med odrskimi delavci, šiviljami, frizerkami, ki so pri predstavi nevidni. Zanje sem ohranila ljubezen – in oni zame.« <span id="ftn94_return"><a class="notelink" title="Miroslav Slana Miros, »Stopov magnetofon – intervju z Mileno Godina«, Stop, 11. 7. 1985, 10–11." href="#ftn94"><sup>94</sup></a></span></p></div><div class="ss2" id="index-body.1_div.4_div.8"><h2><span class="head">Mati Korajža</span></h2><p>Spomladi 1982 se je Milena Godina srečala z Jelko Šprogar, a je novinarka intervju, ki sta ga naredili ob njenem rojstnem dnevu, objavila komaj septembra: »Pozen je tale zapis in krivda ni njena, kot nemara nikdar v njenem življenju ni bila njena krivda, da je morala predolgo čakati na izpolnitve. Vsi, ki Mileno dobro poznajo, vedo, da je v njenem nenehno razdajajočem se bistvu in srcu njena moč, v njej prostora za ozkost ni. Samo – ni veliko na svetu takšnih ljudi.« <span id="ftn95_return"><a class="notelink" title="Jelka Šprogar, »Rdeči kamenček nemirne desetnice«, 7D, september 1982, 19." href="#ftn95"><sup>95</sup></a></span> Na vprašanje, kaj bi vzela iz svoje življenjske skrinje, pa je v intervjuju leta 1985 dejala: »V to skrinjo življenja bi najprej segla po mojih dveh otrocih, ki sem se jima posvečala z vso odgovornostjo matere. Morda je v meni tako močan gon ženske. Mogoče je tudi, da sem storila otrokoma krivico že s tem, da sta na tem svetu, kjer se je treba tudi boriti. Morda sploh nisem bila zmerom dobra mati. Človek v različnih obdobjih drugače ukrepa, ker zori. Moj drugi smisel, odrske deske, so zame zmerom ostale kot svetišče in izpolnitev največje želje.« <span id="ftn96_return"><a class="notelink" title="Miroslav Slana Miros, »Stopov magnetofon – intervju z Mileno Godina«, Stop, 11. 7. 1985, 10–11." href="#ftn96"><sup>96</sup></a></span></p><div class="pagebreak" id="pb.040"> [040] </div><p>V gledališki karieri je Milena Godina odigrala veliko glavnih in stranskih vlog; igrala je v slovenščini, makedonščini in srbohrvaščini. Med drugim je odigrala Vrzo v <span style="font-style:italic">Tugomeru </span>Bratka Krefta, babico v drami <span style="font-style:italic">Življenje zmaguje</span> Branka Hofmana, Klaro v <span style="font-style:italic">Ledi </span>Miroslava Krleže, Jelo v <span style="font-style:italic">Ekvinokciju</span> Iva Vojnovića, Belino v Molièrovem <span style="font-style:italic">Namišljenem bolniku</span>, Janet Spencer v <span style="font-style:italic">Strupu</span> Aldousa Huxleyja, Rebako v <span style="font-style:italic">Lovu na čarovnice</span> Arthurja Millerja, Julijo v <span style="font-style:italic">Romeu in Juliji</span> Williama Shakespeara ter glavno vlogo v <span style="font-style:italic">Giocondinem smehljaju</span> Aldousa Huxleyja. <span id="ftn97_return"><a class="notelink" title="»Milena Godina«, Spletna biografija, pridobljeno septembra 2017." href="#ftn97"><sup>97</sup></a></span> A vrhunec njene igralske kariere je pomenila vloga Matere Korajže v istoimenski predstavi, ki je bila po drami Bertolda Brechta in v režiji Frana Žižka krstno uprizorjena v mariborskem gledališču 28. aprila 1962:</p><blockquote class="quote"><p>»Težko bi na prvi pogled občutljivi in pronicljivi duši, kakršna je Milena Godinova, pripisali toliko upornosti in odločnosti, stati ob strani pravim ljudem in pravim odločitvam. Toda kolikokrat prvi vtis vara. […] Ali ni Milena prav za vlogo Brechtove Matere Korajže, iz srca upodobljene, iz lastnih stisk in tegob oživele, požela največ priznanj? Korajža ji je bila vse življenje pisana na kožo, naučila se je rabiti njo, četudi ni nikdar nikomur nič slabega želela in četudi je bilo edino spoznanje, ki ga je in bo vselej zavestno tlačila v pozabo, strah pred vojnami.« <span id="ftn98_return"><a class="notelink" title="Miroslav Slana Miros, »Stopov magnetofon – intervju z Mileno Godina«, Stop, 11. 7. 1985, 10–11." href="#ftn98"><sup>98</sup></a></span></p></blockquote><p>Tudi sama je ob upokojitvi leta 1971 dejala: »Čustveno sem se od gledališča poslovila pri Brechtovi <span style="font-style:italic">Materi Korajži</span>; takrat sem začutila, da česa takega ne bi nikoli več zmogla. Odtlej tisti svoj voz vlečem, toda proti zatonu. Če bi se kdaj morala posloviti od gledališča, bi si za slovo izbrala Mater Korajžo.« <span id="ftn99_return"><a class="notelink" title="Rok Kajzer, »Nepozabno, če so ljudje – ljudje«, Večer, 23. 3. 1992, 6." href="#ftn99"><sup>99</sup></a></span> Jaro Dolar pa je v oceni uprizoritve med drugim zapisal: »Naglo, za gledalca, ki je vajen, da mu na odru vsak žalostni prizor do kraja izčrpajo, skoro prenaglo, je premagala svoj prvi udarec in tako vsakega naslednjega. Skoro živalska vitalnost samice, ki brani svoje mladiče, a se pri tem ne izgubi, je prihajala v nekaterih prizorih živo do izraza. Resnično pretresljiva je bila v zadnjem nemem prizoru. Uspelo ji je, da ga je dvignila v simbol, v napis nad Brechtovo delo, morda celo v napis nad delo slovenske umetnice.« <span id="ftn100_return"><a class="notelink" title="Ignac Kamenik, »Milena Godina«, Gledališki list Drame SNG Maribor, sezona 1971/72." href="#ftn100"><sup>100</sup></a></span></p></div><div class="ss2" id="index-body.1_div.4_div.9"><h2><span class="head">Nema in ganjena</span></h2><p>Ob koncu njene kariere je Ignac Kamenik ocenil, da nosi rojena Primorka v sebi južnjaško slovenski gradnikovski temperament. V <span style="font-style:italic">Gledališkem listu SNG Maribor </span>(sezona 1971/72) je Kamenik zapisal še:</p><blockquote class="quote"><p>»Temu je treba dodati še njen osebni odnos do igravstva, ki ni prav nič brechtovski (igravec naj svoj lik 'zaigra', temveč izrazito doživljajski. Tako se nam igravski lik Godinove pokaže v luči, ki nam razkriva intimno vez med njeno igravsko in življenjsko potjo. Sam sem bil priča eni od takih njenih ocen ravnanja junakinje, ki naj bi jo utelesila: 'Tega jaz kot Milena Godinova ne bi storila. To se mi človeško upira.' Od tod tudi bojazen kritikov J. Dolarja in L. Smaska ob oceni njene interpretacije matere Korajže, češ da sta bila skeptična, ali bo igravka <span class="pagebreak" id="pb.041"> [041] </span>lahko ‚brechtovsko‘ interpretirala junakinjo, saj po svoji osnovni igravski liniji teži drugam. Godinova je tako bojazen prepričljivo demantirala.« <span id="ftn101_return"><a class="notelink" title="Prav tam." href="#ftn101"><sup>101</sup></a></span></p></blockquote><p>V <span style="font-style:italic">Primorskem dnevniku</span> so maja 1962 zapisali, da je občinstvo dolgo pozdravljalo režiserja in igralsko zasedbo: »Predvsem nosilko naslovne vloge, Mileno Godinovo, ki je ob poplavi cvetja nema in ganjena stala pred zastorom, ki se je znova in znova dvigal. To je bilo najlepše zadoščenje in priznanje ob njenem jubileju. […] Bil je resnično – lep večer.« <span id="ftn102_return"><a class="notelink" title="»Mati Korajža in njeni otroci«, Primorski dnevnik, 20. 5. 1962." href="#ftn102"><sup>102</sup></a></span></p></div><div class="ss2" id="index-body.1_div.4_div.10"><h2><span class="head">Ocena ob odrski ločitvi</span></h2><p>Ignac Kamenik je ob upokojitvi Milene Godina zapisal: »Milena Godinova, igravka, ki je pred sedemintridesetimi leti prvič stopila pred mariborsko gledališko občinstvo in v tem trenutku prvič pozabila na Mileno, igravka, ki je izrasla iz osnov mariborske gledališke misli in ji bila nato z nekaj neprostovoljnimi presledki več kot dve desetletji zvesta, se poslavlja od 'uradniško' aktivnega igravstva ter odhaja v pokoj. […] Milena Godinova je v svoji igravski karieri odigrala doslej prek sto vlog, od tega okrog trideset pred vojno in kar triintrideset v srbsko-hrvatskem in makedonskem jeziku. Ni naš namen statistično slediti pestrosti njenega repertoarja, v katerem se pno kreacije od Julije (v <span style="font-style:italic">Romeu in Juliji</span>) do Dekleta v Straussovi opereti <span style="font-style:italic">Valdek</span>, pa od Lužarice (<span style="font-style:italic">Kralj na Betajnovi</span>, prevedla ga je skupno z Milčinom v makedonščino) do Pernice (<span style="font-style:italic">Pernjakovi</span>), Gospe (<span style="font-style:italic">Obisk</span>) in Anfise (<span style="font-style:italic">Tri sestre</span>); od poskusov v monodrami (<span style="font-style:italic">Človeški glas</span>) do individualno izdelane kreacije matere Korajže v istoimenski drami, za katero je prejela tudi nagrado mesta Maribora. Kot pri vsaki igravki z individualno poudarjeno igravsko noto se vrste na njeni gledališki poti igravske stvaritve razsežnejših dometov (Mati Korajža, Julija, Ann Deever, Klara, Angustias, Magda Vrabl, Vrza, Pernellova, Pernica, Katarina Verner, Komsomolka, Gospa itd.) s tistimi, ki zahtevajo kljub svoji manjši razsežnosti do nadrobnosti izdelane nianse. Ne nazadnje je treba opozoriti še na eno zvrst umetniške dejavnosti, ki jo je Godinova gojila že od svoje rane mladosti: na recitacijo. Težko je registrirati vse njene nastope v tej smeri, bili pa so umetniško uspešni in učinkoviti. Od tod seveda ni daleč do monodrame, v kateri se je poizkusila v Cocteaujevem <span style="font-style:italic">Človeškem glasu</span>. Ves omenjeni razpon njene kreativne zmogljivosti jo je napotil nazadnje še na igravsko pedagoško področje: skupno s še nekaterimi dramskimi igravci mariborskega gledališča je pet let poučevala v dramski šoli, seznanjala z dramsko igro in recitacijo otroške vrtnarice, nekaj let sodelovala kot animatorka in režiserka v mariborskem lutkovnem gledališču in ob vsem tem še pisala otroške pesmice ter prevajala.« <span id="ftn103_return"><a class="notelink" title="Ignac Kamenik, »Milena Godina«, Gledališki list Drame SNG Maribor, sezona 1971/72." href="#ftn103"><sup>103</sup></a></span> O angažmaju Milene Godina v Cocteaujevem <span style="font-style:italic">Človeškem glasu</span> je Branko Rudolf v kritiki zapisal, da je tekst prenašala izredno intenzivno, ne da bi iskala poceni efekte ali kakorkoli uporabljala druga kakor tista, v izročilu posvečena igralska sredstva tona, gest in mimike. <span id="ftn104_return"><a class="notelink" title="Zasebni arhiv Virineje Kajzer, tipkopis Branka Rudolfa." href="#ftn104"><sup>104</sup></a></span></p></div><div class="ss2" id="index-body.1_div.4_div.11"><h2><span class="head">Odgovor v srcih</span></h2><p>Ivan Ivanovski je v skopskem <span style="font-style:italic">Ekranu</span> leta 1980 zapisal: »Njena pot v življenje v dobesednem pomenu besede je bila posuta s trnjem. Lahko pa bi bila slavna in bogata. Ni bila ne eno ne drugo, ker <span class="pagebreak" id="pb.042"> [042] </span>ji je sreča venomer obračala hrbet in poznala je le ovire, krivice, nerazumevanje, poniževanja.« <span id="ftn105_return"><a class="notelink" title="»Iz zgodovine makedonske dramske umetnosti«, Ekran, 24. 10. 1980." href="#ftn105"><sup>105</sup></a></span> Sama je v razmisleku v letih pred smrtjo zapisala: »Živela sem v obdobju, ki je od človeka terjalo vse. Ne le umetniško udejstvovanje, zahtevalo je celega človeka. Če sem zadostila tej nalogi vsaj v najskromnejšem merilu, bo to moje največje zadoščenje in priznanje. Odgovor naj ostane v srcih tistih, ki sem jih srečala na svoji življenjski poti. […] Če mi je kaj hudo, je to, da ne bom za vsak cvet, ki mi ga bo kdo prinesel na grob, mogla reči hvala. Čudno – morda pa bo kdo začutil to mojo željo?!« <span id="ftn106_return"><a class="notelink" title="Zasebni arhiv Virineje Kajzer, spominski zapis Milene Godina, rokopis." href="#ftn106"><sup>106</sup></a></span></p><p>Njeni prijatelji se še danes spomnijo raztegnjenega trinadstropnega bloka z majhnimi rumenimi okni na koncu Smetanove ulice v Mariboru, njenega zelenega fotelja in topline njenega človeškega srca, ki je vedno, do smrti, ostalo tudi na odru. Povedala je, da je pustila sebe vso na odru, a ko je vstopila v garderobo, je bila polna notranjega doživetja – igralka, ki meni, da je igranje darovanje, da igralec nikoli ne ubije svojega jaza na odru, marveč iz njega gradi. Dušan Mevlja je leta 1961 ob petindvajsetletnici njenega umetniškega dela omenjal njen velik igralski razpon od Julije v <span style="font-style:italic">Romeu in Juliji</span> do matere Korajže v istoimenski predstavi: »Vmes je mnogo vlog najrazličnejših značajev in slogov, a vsem je skupni imenovalec iskrena človeška prizadetost. To je glavna vrlina Milene Godinove.« <span id="ftn107_return"><a class="notelink" title="Dušan Mevlja, »Zaslužna garda, Milena Godinova«, Gledališki list Drame SNG Maribor, sezona 1961/62." href="#ftn107"><sup>107</sup></a></span></p></div><div class="abstract" id="index-body.1_div.4_div.12"><h2><span class="head">POVZETEK</span></h2><p>Gledališka igralka Milena Godina je nastopala v operetah, lutkovnem gledališču, radijskih igrah in literarnih oddajah. Med drugim je poučevala v dramski šoli in pri amaterskem odru »Slava Klavora«. Posebno ljubezen je gojila do recitacije. V svoji gledališki karieri je odigrala veliko glavnih in stranskih vlog, igrala je v slovenščini, makedonščini in srbohrvaščini. Med drugim je odigrala Vrzo v <span style="font-style:italic">Tugomeru </span>Bratka Krefta, babico v drami <span style="font-style:italic">Življenje zmaguje</span> Branka Hofmana, Klaro v <span style="font-style:italic">Ledi </span>Miroslava Krleže, Jelo v <span style="font-style:italic">Ekvinokciju</span> Iva Vojnovića, Belino v Molièrovem <span style="font-style:italic">Namišljenem bolniku</span>, Janet Spencer v <span style="font-style:italic">Strupu</span> Aldousa Huxleyja, Rebako v <span style="font-style:italic">Lovu na čarovnice</span> Arthurja Millerja, Julijo v <span style="font-style:italic">Romeu in Juliji</span> Williama Shakespeara ter glavno vlogo v <span style="font-style:italic">Giocondinem smehljaju</span> Aldousa Huxleyja. Med več kot stotimi gledališkimi vlogami se je občinstvu v spomin najbolj vtisnila z vlogo Matere Korajže v istoimenski predstavi po delu Bertolda Brechta; kritiki so priznavali, da je s to vlogo dosegla vrh svoje kariere in da je njena interpretacija zabrisala meje med lastnim življenjem in življenjem matere, ki jo je igrala.</p></div><div class="bibliography" id="index-body.1_div.4_div.13"><h2><span class="head">VIRI IN LITERATURA</span></h2><div class="ss3" id="index-body.1_div.4_div.13_div.1"><h3><span class="head">ARHIVSKI VIR</span></h3><p>Zasebni arhiv Virineje Kajzer.</p></div><div class="ss3" id="index-body.1_div.4_div.13_div.2"><h3><span class="head">ČASOPISNI VIRI</span></h3><p><span style="font-style:italic">Delo</span>, 1971.</p><p><span style="font-style:italic">Ekran</span>, Makedonija, 1980.</p><p><span style="font-style:italic">Globus</span>, Makedonija, 2009.</p><p><span style="font-style:italic">Politika</span>, Srbija, 1972.</p><div class="pagebreak" id="pb.043"> [043] </div><p><span style="font-style:italic">Primorski dnevnik</span>, 1962.</p><p><span style="font-style:italic">7D</span>, 1982.</p><p><span style="font-style:italic">Stop</span>, 1985.</p><p><span style="font-style:italic">Večer</span>, 1971, 1977, 1985, 1991, 1992, 2001.</p></div><div class="ss3" id="index-body.1_div.4_div.13_div.3"><h3><span class="head">ČLANKI</span></h3><div class="biblfree">Kamenik, Ignac. »Milena Godina«. <span style="font-style:italic">Gledališki list Drame SNG Maribor</span>, sezona 1971/72.</div><div class="biblfree">Mevlja, Dušan. »Zaslužna garda. Milena Godinova«. <span style="font-style:italic">Gledališki list Drame SNG Maribor</span>, sezona 1961/62.</div><div class="biblfree">Ostrovška, Milica. »Udeležba Mariborčank v predvojnem naprednem gibanju«, <span style="font-style:italic">Časopis za zgodovino in narodopisje</span>, št. 1–2 (1983).</div></div><div class="ss3" id="index-body.1_div.4_div.13_div.4"><h3><span class="head">SPLETNI VIR</span></h3><div class="biblfree">Slovenska biografija. <a class="link_ref" href="http://www.slovenska-biografija.si/oseba/sbi1010120/">»Milena Godina«</a>. Pridobljeno septembra 2017.</div></div><div class="ss3" id="index-body.1_div.4_div.13_div.5"><h3><span class="head">FOTO:</span></h3><p>Zasebni arhiv Virineje Kajzer</p></div><div class="byline"><span style="font-weight:bold">Rok Kajzer</span>, novinar in urednik, Večer, Ul. slovenske osamosvojitve 2, 2000 Maribor, rok.kajzer@vecer.com</div></div></div><!--Notes in [div]--><div class="notes"><div class="note" id="ftn61"><span class="noteLabel">61. </span><div class="noteBody">Zasebni arhiv Virineje Kajzer, časopisni izrezek: Miroslav Slana Miros, »Tujka z zakopanim zakladom«, <span style="font-style:italic">Večer</span>, 1977 (datum neznan).</div> <a class="link_return" title="Go back to text" href="#ftn61_return">↵</a></div><div class="note" id="ftn62"><span class="noteLabel">62. </span><div class="noteBody">Prav tam.</div> <a class="link_return" title="Go back to text" href="#ftn62_return">↵</a></div><div class="note" id="ftn63"><span class="noteLabel">63. </span><div class="noteBody">Miroslav Slana Miros, »Stopov magnetofon – intervju z Mileno Godina«, <span style="font-style:italic">Stop</span>, 11. 7. 1985, 10–11.</div> <a class="link_return" title="Go back to text" href="#ftn63_return">↵</a></div><div class="note" id="ftn64"><span class="noteLabel">64. </span><div class="noteBody">Prav tam.</div> <a class="link_return" title="Go back to text" href="#ftn64_return">↵</a></div><div class="note" id="ftn65"><span class="noteLabel">65. </span><div class="noteBody">Prav tam.</div> <a class="link_return" title="Go back to text" href="#ftn65_return">↵</a></div><div class="note" id="ftn66"><span class="noteLabel">66. </span><div class="noteBody">Prav tam.</div> <a class="link_return" title="Go back to text" href="#ftn66_return">↵</a></div><div class="note" id="ftn67"><span class="noteLabel">67. </span><div class="noteBody">»Iz zgodovine makedonske dramske umetnosti«, <span style="font-style:italic">Ekran</span>, 24. 10. 1980.</div> <a class="link_return" title="Go back to text" href="#ftn67_return">↵</a></div><div class="note" id="ftn68"><span class="noteLabel">68. </span><div class="noteBody">Miroslav Slana Miros, »Stopov magnetofon – intervju z Mileno Godina«, <span style="font-style:italic">Stop</span>, 11. 7. 1985, 10–11.</div> <a class="link_return" title="Go back to text" href="#ftn68_return">↵</a></div><div class="note" id="ftn69"><span class="noteLabel">69. </span><div class="noteBody">Prav tam.</div> <a class="link_return" title="Go back to text" href="#ftn69_return">↵</a></div><div class="note" id="ftn70"><span class="noteLabel">70. </span><div class="noteBody">Dušan Mevlja, »Zaslužna garda. Milena Godinova«, <span style="font-style:italic">Gledališki list Drame SNG Maribor</span>, 1961/62.</div> <a class="link_return" title="Go back to text" href="#ftn70_return">↵</a></div><div class="note" id="ftn71"><span class="noteLabel">71. </span><div class="noteBody">Zasebni arhiv Virineje Kajzer, časopisni izrezek: Miroslav Slana Miros, »Tujka z zakopanim zakladom«,<span style="font-style:italic">Večer</span>, 1977 (datum neznan).</div> <a class="link_return" title="Go back to text" href="#ftn71_return">↵</a></div><div class="note" id="ftn72"><span class="noteLabel">72. </span><div class="noteBody">Milica Ostrovška, »Udeležba Mariborčank v predvojnem naprednem gibanju«, <span style="font-style:italic">Časopis za zgodovino in narodopisje</span>, št. 1–2 (1983): 209.</div> <a class="link_return" title="Go back to text" href="#ftn72_return">↵</a></div><div class="note" id="ftn73"><span class="noteLabel">73. </span><div class="noteBody">Zora Kužet, »Spomenik mladim intelektualcem«, <span style="font-style:italic">Večer</span>, 10. 12. 1985.</div> <a class="link_return" title="Go back to text" href="#ftn73_return">↵</a></div><div class="note" id="ftn74"><span class="noteLabel">74. </span><div class="noteBody">Zasebni arhiv Virineje Kajzer, časopisni izrezek: »Kritika meščanske družbe«, <span style="font-style:italic">Večer</span> (datum neznan).</div> <a class="link_return" title="Go back to text" href="#ftn74_return">↵</a></div><div class="note" id="ftn75"><span class="noteLabel">75. </span><div class="noteBody">Prav tam.</div> <a class="link_return" title="Go back to text" href="#ftn75_return">↵</a></div><div class="note" id="ftn76"><span class="noteLabel">76. </span><div class="noteBody">Prav tam.</div> <a class="link_return" title="Go back to text" href="#ftn76_return">↵</a></div><div class="note" id="ftn77"><span class="noteLabel">77. </span><div class="noteBody">Zasebni arhiv Virineje Kajzer, časopisni izrezek: Miroslav Slana Miros, »Tujka z zakopanim zakladom«, <span style="font-style:italic">Večer</span>, 1977 (datum neznan).</div> <a class="link_return" title="Go back to text" href="#ftn77_return">↵</a></div><div class="note" id="ftn78"><span class="noteLabel">78. </span><div class="noteBody">Dušan Mevlja, »Zaslužna garda. Milena Godinova«, <span style="font-style:italic">Gledališki list Drame SNG Maribor</span>, sezona 1961/62.</div> <a class="link_return" title="Go back to text" href="#ftn78_return">↵</a></div><div class="note" id="ftn79"><span class="noteLabel">79. </span><div class="noteBody">»Iz zgodovine makedonske dramske umetnosti«, <span style="font-style:italic">Ekran</span>, 24. 10. 1980.</div> <a class="link_return" title="Go back to text" href="#ftn79_return">↵</a></div><div class="note" id="ftn80"><span class="noteLabel">80. </span><div class="noteBody">Zasebni arhiv Virineje Kajzer, časopisni izrezek: Miroslav Slana Miros, »Tujka z zakopanim zakladom«, <span style="font-style:italic">Večer</span>, 1977 (datum neznan).</div> <a class="link_return" title="Go back to text" href="#ftn80_return">↵</a></div><div class="note" id="ftn81"><span class="noteLabel">81. </span><div class="noteBody">Branka Donevska Najdovska, »(Ne)pozabljena mati Korajža«, <span style="font-style:italic">Globus</span>, 3. 11. 2009, 53.</div> <a class="link_return" title="Go back to text" href="#ftn81_return">↵</a></div><div class="note" id="ftn82"><span class="noteLabel">82. </span><div class="noteBody">Zasebni arhiv Virineje Kajzer, časopisni izrezek: Miroslav Belović, »Nezaboravni dani«, <span style="font-style:italic">Politika</span>, 1972 (datum neznan).</div> <a class="link_return" title="Go back to text" href="#ftn82_return">↵</a></div><div class="note" id="ftn83"><span class="noteLabel">83. </span><div class="noteBody">Zasebni arhiv Virineje Kajzer, priznanja Milene Godina – srebrni grb mesta Maribor, 1986.</div> <a class="link_return" title="Go back to text" href="#ftn83_return">↵</a></div><div class="note" id="ftn84"><span class="noteLabel">84. </span><div class="noteBody">Zasebni arhiv Virineje Kajzer, pismo Emila Tomažiča Mileni Godina, 1987, rokopis.</div> <a class="link_return" title="Go back to text" href="#ftn84_return">↵</a></div><div class="note" id="ftn85"><span class="noteLabel">85. </span><div class="noteBody">Miroslav Slana Miros, »Stopov magnetofon – intervju z Mileno Godina«, <span style="font-style:italic">Stop</span>, 11. 7. 1985, 10–11.</div> <a class="link_return" title="Go back to text" href="#ftn85_return">↵</a></div><div class="note" id="ftn86"><span class="noteLabel">86. </span><div class="noteBody">Bogo Skalicky, »Mariborska družabna kronika«, <span style="font-style:italic">Večer</span>, 5. 10. 1991, 7.</div> <a class="link_return" title="Go back to text" href="#ftn86_return">↵</a></div><div class="note" id="ftn87"><span class="noteLabel">87. </span><div class="noteBody">Nada Ravter, »Kaplja pelina ob slavju«, <span style="font-style:italic">Večer</span>, 27. 10. 2001.</div> <a class="link_return" title="Go back to text" href="#ftn87_return">↵</a></div><div class="note" id="ftn88"><span class="noteLabel">88. </span><div class="noteBody">Miroslav Slana Miros, »Stopov magnetofon – intervju z Mileno Godina«, <span style="font-style:italic">Stop</span>, 11. 7. 1985, 10–11.</div> <a class="link_return" title="Go back to text" href="#ftn88_return">↵</a></div><div class="note" id="ftn89"><span class="noteLabel">89. </span><div class="noteBody">Zasebni arhiv Virineje Kajzer, časopisni izrezek: Drago Jančar, »Tokrat ni bilo meje med igro in resničnostjo«, <span style="font-style:italic">Večer</span>, 1971 (datum neznan).</div> <a class="link_return" title="Go back to text" href="#ftn89_return">↵</a></div><div class="note" id="ftn90"><span class="noteLabel">90. </span><div class="noteBody">Janez Švajncer, »Slovo, ki ni slovo«, <span style="font-style:italic">Delo</span>, 7. 9. 1971, 8.</div> <a class="link_return" title="Go back to text" href="#ftn90_return">↵</a></div><div class="note" id="ftn91"><span class="noteLabel">91. </span><div class="noteBody">Zasebni arhiv Virineje Kajzer, časopisni izrezek: Miroslav Slana Miros, »Tujka z zakopanim zakladom«, <span style="font-style:italic">Večer</span>, 1977 (datum neznan).</div> <a class="link_return" title="Go back to text" href="#ftn91_return">↵</a></div><div class="note" id="ftn92"><span class="noteLabel">92. </span><div class="noteBody">Rok Kajzer, »Nepozabno, če so ljudje – ljudje«, <span style="font-style:italic">Večer</span>, 23. 3. 1992, 6.</div> <a class="link_return" title="Go back to text" href="#ftn92_return">↵</a></div><div class="note" id="ftn93"><span class="noteLabel">93. </span><div class="noteBody">Ignac Kamenik, »Milena Godina«, <span style="font-style:italic">Gledališki list Drame SNG Maribor</span>, sezona 1971/72.</div> <a class="link_return" title="Go back to text" href="#ftn93_return">↵</a></div><div class="note" id="ftn94"><span class="noteLabel">94. </span><div class="noteBody">Miroslav Slana Miros, »Stopov magnetofon – intervju z Mileno Godina«, <span style="font-style:italic">Stop</span>, 11. 7. 1985, 10–11.</div> <a class="link_return" title="Go back to text" href="#ftn94_return">↵</a></div><div class="note" id="ftn95"><span class="noteLabel">95. </span><div class="noteBody">Jelka Šprogar, »Rdeči kamenček nemirne desetnice«, <span style="font-style:italic">7D</span>, september 1982, 19.</div> <a class="link_return" title="Go back to text" href="#ftn95_return">↵</a></div><div class="note" id="ftn96"><span class="noteLabel">96. </span><div class="noteBody">Miroslav Slana Miros, »Stopov magnetofon – intervju z Mileno Godina«, <span style="font-style:italic">Stop</span>, 11. 7. 1985, 10–11.</div> <a class="link_return" title="Go back to text" href="#ftn96_return">↵</a></div><div class="note" id="ftn97"><span class="noteLabel">97. </span><div class="noteBody"><a class="link_ref" href="http://www.slovenska-biografija.si/oseba/sbi1010120/">»Milena Godina«</a>, Spletna biografija, pridobljeno septembra 2017.</div> <a class="link_return" title="Go back to text" href="#ftn97_return">↵</a></div><div class="note" id="ftn98"><span class="noteLabel">98. </span><div class="noteBody">Miroslav Slana Miros, »Stopov magnetofon – intervju z Mileno Godina«, <span style="font-style:italic">Stop</span>, 11. 7. 1985, 10–11.</div> <a class="link_return" title="Go back to text" href="#ftn98_return">↵</a></div><div class="note" id="ftn99"><span class="noteLabel">99. </span><div class="noteBody">Rok Kajzer, »Nepozabno, če so ljudje – ljudje«, <span style="font-style:italic">Večer</span>, 23. 3. 1992, 6.</div> <a class="link_return" title="Go back to text" href="#ftn99_return">↵</a></div><div class="note" id="ftn100"><span class="noteLabel">100. </span><div class="noteBody">Ignac Kamenik, »Milena Godina«, <span style="font-style:italic">Gledališki list Drame SNG Maribor</span>, sezona 1971/72.</div> <a class="link_return" title="Go back to text" href="#ftn100_return">↵</a></div><div class="note" id="ftn101"><span class="noteLabel">101. </span><div class="noteBody">Prav tam.</div> <a class="link_return" title="Go back to text" href="#ftn101_return">↵</a></div><div class="note" id="ftn102"><span class="noteLabel">102. </span><div class="noteBody">»Mati Korajža in njeni otroci«, <span style="font-style:italic">Primorski dnevnik</span>, 20. 5. 1962.</div> <a class="link_return" title="Go back to text" href="#ftn102_return">↵</a></div><div class="note" id="ftn103"><span class="noteLabel">103. </span><div class="noteBody">Ignac Kamenik, »Milena Godina«, <span style="font-style:italic">Gledališki list Drame SNG Maribor</span>, sezona 1971/72.</div> <a class="link_return" title="Go back to text" href="#ftn103_return">↵</a></div><div class="note" id="ftn104"><span class="noteLabel">104. </span><div class="noteBody">Zasebni arhiv Virineje Kajzer, tipkopis Branka Rudolfa.</div> <a class="link_return" title="Go back to text" href="#ftn104_return">↵</a></div><div class="note" id="ftn105"><span class="noteLabel">105. </span><div class="noteBody">»Iz zgodovine makedonske dramske umetnosti«, <span style="font-style:italic">Ekran</span>, 24. 10. 1980.</div> <a class="link_return" title="Go back to text" href="#ftn105_return">↵</a></div><div class="note" id="ftn106"><span class="noteLabel">106. </span><div class="noteBody">Zasebni arhiv Virineje Kajzer, spominski zapis Milene Godina, rokopis.</div> <a class="link_return" title="Go back to text" href="#ftn106_return">↵</a></div><div class="note" id="ftn107"><span class="noteLabel">107. </span><div class="noteBody">Dušan Mevlja, »Zaslužna garda, Milena Godinova«, <span style="font-style:italic">Gledališki list Drame SNG Maribor</span>, sezona 1961/62.</div> <a class="link_return" title="Go back to text" href="#ftn107_return">↵</a></div></div></div></body></html>