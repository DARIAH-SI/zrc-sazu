<html xmlns="http://www.w3.org/1999/xhtml"><head><!--THIS FILE IS GENERATED FROM AN XML MASTER. DO NOT EDIT (2)--><title>Esej o nastajanju organiziranih teles</title><meta name="author" content="Georges-Louis Leclerc Buffon Histoire naturelle, générale et particulière, avec la description du Cabinet du Roi (&#34;Premier discours. De la manière d'étudier et de traiter l'histoire naturelle&#34;; &#34;L'âne&#34;)1749, Pierre-Louis Moreau Maupertuis Essai sur la formation des corps organisés1754 Réponse aux objections de M. Diderot1756 in Denis DiderotPensées sur l'interprétation de la nature1754"/><meta name="generator" content="Text Encoding Initiative Consortium XSLT stylesheets"/><meta charset="utf-8"/><link href="stylesheet.css" rel="stylesheet" type="text/css"/><link href="print.css" rel="stylesheet" type="text/css" media="print"/></head><body id="TOP"><div class="teidiv"><h1 class="maintitle"><span class="head">Esej o nastajanju organiziranih teles</span></h1><div class="chapter" id="index-body.1_div.2"><div class="pagebreak" id="pb.47"> [(47)] </div><div class="byline"><span class="docAuthor">Pierre-Louis Moreau de Maupertuis</span></div><div class="ss2" id="index-body.1_div.2_div.1"><h2><span class="head">I</span></h2><p>Nekateri filozofi so verjeli, da lahko z <span style="font-style:italic">materijo in gibanjem</span> pojasnijo celotno naravo, in da bi vse skupaj še poenostavili, so poudarjali, da z <span style="font-style:italic">materijo</span> mislijo zgolj <span style="font-style:italic">razsežnost.</span> Drugi, ki se jim je ta enostavnost zdela nezadostna, so menili, da je treba razsežnosti dodati še <span style="font-style:italic">nepredirnost, gibljivost, vztrajnost</span> in nazadnje so prišli do <span style="font-style:italic">privlačnosti,</span> to je sile, po kateri vsi deli materije stremijo oziroma težijo drug proti drugemu v premem sorazmerju s svojo maso in obratnem sorazmerju z medsebojno razdaljo.<span id="ftn31_return"><a class="notelink" title="Povzetek nauka o materiji od Descartesa (1596–1650) do Newtona. Maupertuis je bil med prvimi vnetimi zagovorniki Newtona v Franciji in je že leta 1728…" href="#ftn31"><sup>1</sup></a></span></p></div><div class="ss2" id="index-body.1_div.2_div.2"><h2><span class="head">II</span></h2><p>Ta nova lastnost ni bila pogodu prvim filozofom, ki so drugim očitali, da obujajo okultne lastnosti<span id="ftn32_return"><a class="notelink" title="Newtonovi teoriji gravitacije so očitali, da se zanaša na okultne (&#34;skrite&#34;) lastnosti. Za okultno velja lastnost, ki je znana in opazljiva, vendar je…" href="#ftn32"><sup>2</sup></a></span> stare filozofije, in menili, da imajo pred njimi veliko prednost zaradi enostavnosti svojih načel.</p></div><div class="ss2" id="index-body.1_div.2_div.3"><h2><span class="head">III</span></h2><p>Toda če vse skupaj preučimo, vidimo, da čeprav so tisti, ki so vpeljali vse te lastnosti v materijo, z njimi dovolj posrečeno pojasnili mnogo pojavov, te lastnosti še ne zadostujejo za pojasnitev veliko drugih. Bolj ko se poglabljamo v naravo, bolj spoznavamo, da so nepredirnost, gibljivost, vztrajnost, celo privlačnost, pomanjkljive za nešteto teh pojavov. Še tako enostavnih operacij v kemiji ni mogoče pojasniti s privlačnostjo, ki je tako uporabna za razlago <span class="pagebreak" id="pb.48"> [48] </span>gibanja nebesnih teles. Zato je treba tu predpostaviti privlačne sile, ki sledijo drugim zakonom.<span id="ftn33_return"><a class="notelink" title="Namig na pojem kemijske afinitete. Ena različica tega pojma, ki ima daljšo zgodovino, se je oblikovala kot razširitev newtonovske teorije na kemijske …" href="#ftn33"><sup>3</sup></a></span></p></div><div class="ss2" id="index-body.1_div.2_div.4"><h2><span class="head">IV</span></h2><p>Toda celo s temi privlačnimi silami, razen če jih predpostavimo tako rekoč toliko, kolikor je različnih delov materije, smo še vedno precej daleč od tega, da bi znali pojasniti nastanek rastline ali živali.</p></div><div class="ss2" id="index-body.1_div.2_div.5"><h2><span class="head">V</span></h2><p>V tej nezmožnosti so se filozofi zatekali k nekaterim brezupnim sistemom, o katerih bomo povedali nekaj besed, preden predložimo svojega.</p></div><div class="ss2" id="index-body.1_div.2_div.6"><h2><span class="head">VI</span></h2><p>Eni so si zamišljali <span style="font-style:italic">oblikovne narave,</span> <span id="ftn34_return"><a class="notelink" title="Pojem oblikovnih narav (plastic natures) se je pojavil v okviru cambriškega platonizma. Uvedel ga je filozof in teolog Ralph Cudworth (1617–1688) v de…" href="#ftn34"><sup>4</sup></a></span> ki so nemisleče in nematerialne, vendar v univerzumu uresničujejo vse, kar lahko uresničujeta materija in mišljenje.<span id="ftn35_return"><a class="notelink" title="Fr. intelligence običajno prevajamo kot sinonim pensée, torej kot mišljenje v splošnem pomenu, ki vključuje vse psihične pojave: zaznavo, željo, spomi…" href="#ftn35"><sup>5</sup></a></span> Drugi so vpeljali misleče substance, <span style="font-style:italic">genije</span> ali <span style="font-style:italic">demone,</span> ki gibljejo zvezde in skrbijo za nastajanje živali, rastlin in vseh organiziranih teles.</p><div class="pagebreak" id="pb.49"> [49] </div></div><div class="ss2" id="index-body.1_div.2_div.7"><h2><span class="head">VII</span></h2><p>Tu ne bom opozarjal na šibkosti teh dveh sistemov, izumljenih zgolj z namenom, da se Bogu olajša njegova vladavina nad univerzumom in se ga opraviči za tista njegova dela, ki se nam utegnejo zdeti preskromna ali preveč pomanjkljiva; kakor da je Bitju z neskončno močjo in neskončno modrostjo taka vladavina lahko kakorkoli v breme in kakor da, če vzamemo, da je v univerzumu karkoli pomanjkljivega, vrhovno Bitje opravičimo, če te pomanjkljivosti pripišemo njegovim posrednikom.</p></div><div class="ss2" id="index-body.1_div.2_div.8"><h2><span class="head">VIII</span></h2><p>Izkustvo nas uči, da bitja, ki so hkrati misleča in materialna, lahko delujejo na telesa, četudi ne vemo, kako se to dogaja. Toda izkustvo nas ne uči in ne moremo si niti zamisliti, kako bi lahko brez pomoči vsemogočnega Bitja tako delovale nematerialne substance.<span id="ftn36_return"><a class="notelink" title="Morda namig na Nicolasa de Malebranchea (1638–1715)." href="#ftn36"><sup>6</sup></a></span> Vse skupaj postane še bolj nerazumljivo, če trdimo, da so te nematerialne substance povrhu brez mišljenja. Tako namreč ne samo da si ne moremo razložiti njihovega delovanja, ampak si ne moremo zamisliti niti njihovega bivanja.</p></div><div class="ss2" id="index-body.1_div.2_div.9"><h2><span class="head">IX</span></h2><p>Filozofi, ki niso hoteli dopustiti niti oblikovnih niti mislečih narav, da bi pojasnili nastanek organiziranih teles, so morali trditi, da vsa ta telesa, vse rastline, vse živali, obstajajo enako dolgo kot svet sam, tako da gre pri vsem tistem, kar imamo za nove stvaritve, zgolj za razvoj in rast delov, prej skritih zaradi majhnosti. Naporov Descartesa in nekaterih njegovih učencev, da bi zgolj z razsežnostjo in gibanjem pojasnili nastanek živali in človeka, pa ne bom več niti omenjal.</p></div><div class="ss2" id="index-body.1_div.2_div.10"><h2><span class="head">X</span></h2><p>Verjeli so, da je mogoče s tem sistemom sočasnega nastanka, pri katerem sta potrebna le še postopen razvoj in rast delov že popolnoma izoblikovanih individuov, ki vsebujejo drug drugega, razrešiti vse težave. Vprašanje je bilo samo še, kam umestiti to neizčrpno shrambo individuov. Eni so jo umeščali v en spol, drugi v drugega in vsi so bili dolgo zadovoljni s svojimi idejami.<span id="ftn37_return"><a class="notelink" title="Ta paragraf skrčeno povzema nauk o predobstoju klic (préexistence des germes). Ta nauk o razmnoževanju se je pojavil proti koncu 17. stoletja z opazov…" href="#ftn37"><sup>7</sup></a></span></p><div class="pagebreak" id="pb.50"> [50] </div></div><div class="ss2" id="index-body.1_div.2_div.11"><h2><span class="head">XI</span></h2><p>Toda če si ta sistem pozorneje ogledamo, vidimo, da v bistvu ne pojasnjuje ničesar; da je predpostavka, po kateri so vsi individui nastali po Stvarnikovi volji na isti dan stvarjenja, prej zgodba o čudežu kakor fizikalna razlaga; da s to sočasnostjo celo ničesar ne pridobimo, saj je vse, kar se nam samim zdi zaporedno, za Boga vselej sočasno. In nazadnje nekateri odločilni pojavi<span id="ftn38_return"><a class="notelink" title="Verjetno predvsem dednost in nanjo vezani pojavi." href="#ftn38"><sup>8</sup></a></span> kažejo, da tega brezkončnega niza individuov ne moremo predpostavljati niti v enem niti v drugem spolu, kar popolnoma zruši ta sistem.</p></div><div class="ss2" id="index-body.1_div.2_div.12"><h2><span class="head">XII</span></h2><p>Če bi trdili, da je vsako organizirano telo, vsaka rastlina, vsaka žival neposredno ustvarjena od Boga v trenutku, ko se pojavi pred našimi očmi, ne bi bili tisti, ki trdijo, da so bili vsi ti individui ustvarjeni sočasno, v nobeni prednosti pred nami, bili pa bi še v dodatni zadregi, kako si zamisliti to nepreštevno število organiziranih teles, ki vsebujejo drugo drugega. A kot smo dejali, vse to ne razloži ničesar.</p></div><div class="ss2" id="index-body.1_div.2_div.13"><h2><span class="head">XIII</span></h2><p>Morda bodo naši bralci zdaj, ko smo predstavili sisteme, v katere so bili prisiljeni drugi, z večjo prizanesljivostjo sodili o našem. V vsakem primeru tega sistema nikakor ne ponujamo kot dokazanega ali kot varnega pred ugovori. Ob tako težavnem predmetu, kot je ta, bomo zadovoljni že, če bo naš predlog podvržen manj težavam ali manj neverjeten od predlogov drugih.</p><div class="pagebreak" id="pb.51"> [51] </div></div><div class="ss2" id="index-body.1_div.2_div.14"><h2><span class="head">XIV</span></h2><p>Enakomerna in slepa privlačnost, razširjena med vse delce materije, nam ne more pojasniti, kako se ti delci razvrščajo, da nastane še tako enostavno organizirano telo. Če imajo vsi delci isto težnjo, isto silo za združevanje drug z drugim, zakaj eni oblikujejo oko, drugi pa uho? Zakaj ta čudovita razvrstitev? Zakaj se ne združujejo vsevprek? Če hočemo o tem reči karkoli zamisljivega, četudi si to zamišljamo zgolj po analogiji, se moramo zateči k nekemu počelu mišljenja, k nečemu, kar je podobno temu, kar imenujemo <span style="font-style:italic">želja, odpor, spomin.</span></p></div><div class="ss2" id="index-body.1_div.2_div.15"><h2><span class="head">XV</span></h2><p>Naj se bralec ne vznemirja zaradi pravkar izrečenega; naj ne misli, da imam namen uveljavljati kake nevarne nazore. Že slišim negodovanje tistih, ki imajo svoja trdovratna prepričanja in svojo nepripravljenost za sprejemanje novih idej za znak goreče pobožnosti. Ti bodo rekli, da je vse izgubljeno, če dopustimo mišljenje v materiji. Toda prosim jih, da mi prisluhnejo in mi odgovorijo.</p></div><div class="ss2" id="index-body.1_div.2_div.16"><h2><span class="head">XVI</span></h2><p>Ali iskreno verjamejo, da so živali zgolj stroji? In tudi če to verjamejo, ali menijo, da jim vera zapoveduje to prepričanje in jim prepoveduje, da bi v živalih dopustili določeno stopnjo mišljenja? Tega vprašanja ne bom zakrival z izrazom <span style="font-style:italic">senzitivna duša</span> ali kakim podobnim.<span id="ftn39_return"><a class="notelink" title="Pojem senzitivne duše je seveda Aristotelov. Gl. npr. Aristotel, O duši. Med drugim se je ohranjal skozi sholastično filozofijo." href="#ftn39"><sup>9</sup></a></span> Vsi, ki umujejo, se strinjajo, da je treba čutenje zvajati na zaznavo, na mišljenje.<span id="ftn40_return"><a class="notelink" title="Tj. čutenje je mišljenje v širšem smislu, je neko psihično dogajanje. Če živali čutijo, imajo mišljenje v tem smislu." href="#ftn40"><sup>10</sup></a></span></p></div><div class="ss2" id="index-body.1_div.2_div.17"><h2><span class="head">XVII</span></h2><p>Najbolj pravoverni teologi in tudi vsi teologi prvotnega krščanstva so živalim pripisovali mišljenje. In če so nekateri uporabljali izraz senzitivna duša, so vendarle vselej verjeli, da živali vidijo, slišijo, želijo, se bojijo, se spominjajo. Ko se je pojavil sistem o živalih kot strojih, so celo menili, da je ta nazor v nasprotju z vero. In Descartes je bil za ta sistem deležen enakega nasprotovanja, kakršno njegovi privrženci zdaj usmerjajo proti zagovornikom nasprotnega sistema.</p><div class="pagebreak" id="pb.52"> [52] </div></div><div class="ss2" id="index-body.1_div.2_div.18"><h2><span class="head">XVIII</span></h2><p>Toda če lahko brez nevarnosti dopustimo, da je v velikih skupkih materije, kakršna so telesa živali, prisotno neko počelo mišljenja, ali je nevarnost kaj večja, če to počelo pripišemo tudi najmanjšim delcem materije? Če kdo pravi, da je razlika med obema v ustroju, se vprašajmo, ali si lahko zamislimo, da bi ustroj, ki bi bil zgolj razvrstitev delov, lahko kadarkoli proizvedel eno samo misel? Vendar tukaj sploh ne gre za to. Vprašanje je le, ali je kakšna nevarnost v tem, da v materiji predpostavimo določeno stopnjo mišljenja. Če bi ta nevarnost obstajala, bi bilo enako nevarno, da mišljenje dopuščamo v telesu slona ali opice, kakor da ga dopuščamo v zrnu peska.</p></div><div class="ss2" id="index-body.1_div.2_div.19"><h2><span class="head">XIX</span></h2><p>A ne le da ni videti nobene nevarnosti v tem, da materiji v živalih pripišemo določeno stopnjo mišljenja, želje, odpora, spomina; ne le da prvi učitelji naše vere živalim niso odrekali mišljenja, ampak so to mišljenje celo imeli za nekaj materialnega, kar je tudi razlog za človekovo vzvišenost nad živalmi.</p></div><div class="ss2" id="index-body.1_div.2_div.20"><h2><span class="head">XX</span></h2><p>Do teologov smo torej lahko brez skrbi. Opravka imamo samo še s filozofi, proti katerim nam ni več treba rabiti orožja avtoritete, vendar se nam od njih tega orožja tudi ni treba več bati.</p></div><div class="ss2" id="index-body.1_div.2_div.21"><h2><span class="head">XXI</span></h2><p>Prvi filozofi, na katere naletimo, so tisti, ki trdijo, da je nemogoče, da bi mišljenje pripadalo materiji. Ti imajo mišljenje za bistveno lastnost duše in razsežnost za bistveno lastnost telesa. In ker v ideji, ki so si jo ustvarili o duši, ne vidijo nobene od tistih lastnosti, ki pripadajo telesu, v ideji, ki so si jo ustvarili o telesu, pa nobene od tistih lastnosti, ki bi lahko pripadale duši, menijo, da lahko upravičeno trdijo ne samo, da sta to dve različni substanci, ampak tudi, da ne moreta imeti nobenih skupnih lastnosti.</p></div><div class="ss2" id="index-body.1_div.2_div.22"><h2><span class="head">XXII</span></h2><p>Toda vse to je prenagljena sodba o stvareh, katerih narave ne dojemamo dovolj jasno. Če bi bilo res, da je bistvo duše zgolj mišljenje in da je bistvo telesa zgolj razsežnost, bi bilo dokazovanje teh filozofov veljavno. Kajti nič ni jasnejše od razlike med razsežnostjo in mišljenjem. Toda če sta razsežnost in mišljenje zgolj lastnosti, potem lahko obe pripadata nekemu nosilcu, <span class="pagebreak" id="pb.53"> [53] </span>katerega lastno bistvo nam je neznano. Vse dokazovanje teh filozofov pade in z njim ni nič bolj mogoče dokazati nemožnosti soobstoja mišljenja z razsežnostjo kakor nemožnost združevanja razsežnosti z gibljivostjo. Kajti četudi se nam morda dozdeva, da se bolj upira razumu, če si v enem in istem nosilcu skupaj zamišljamo razsežnost in mišljenje kakor razsežnost in gibljivost, je to le zato, ker nam izkustvo prvo možnost nenehno kaže, medtem ko nam drugo daje spoznati le preko dokazovanj in sklepanj.</p></div><div class="ss2" id="index-body.1_div.2_div.23"><h2><span class="head">XXIII</span></h2><p>Iz tega torej sledi samo, da sta mišljenje in razsežnost dve karseda različni lastnosti. Toda ali se ti lastnosti lahko skupaj nahajata v enem in istem nosilcu ali ne? Odgovor na to vprašanje lahko dobimo s študijem naravnih pojavov.</p></div><div class="ss2" id="index-body.1_div.2_div.24"><h2><span class="head">XXIV</span></h2><p>Pri pojasnjevanju teh pojavov moramo upoštevati eno samo pravilo. In to je, da vselej uporabimo najmanjše možno število počel in najenostavnejša možna počela. Morda bo kdo ugovarjal, da dopuščati mišljenje v materiji že ne pomeni uporabljati enostavna počela. Če bi pojave lahko pojasnili brez te lastnosti, bi res delali napako, če bi jo dopuščali. Če bi bilo zgolj s predpostavko razsežnosti in gibanja materije mogoče zadostno pojasniti pojave, bi bil Descartes največji med filozofi. Če bi zadostovale dodatne lastnosti, ki so jih morali dopustiti drugi, se prav tako ne bi smeli zatekati k novim. Toda če kljub vsem tem lastnostim narava ostaja nepojasnljiva, ne kršimo svojega pravila, če dopustimo nove. Če neka filozofija ne pojasnjuje pojavov, ne more nikoli veljati za enostavno. In tista, ki dopušča lastnosti, za katere nam izkustvo kaže, da so nujne, ni nikoli preveč zapletena.</p></div><div class="ss2" id="index-body.1_div.2_div.25"><h2><span class="head">XXV</span></h2><p>Iz počel, ki jih je postavil Descartes, ni bilo mogoče izpeljati niti najbolj univerzalnih in najenostavnejših naravnih pojavov, niti pojavov trka teles ne. Tudi drugi filozofi niso imeli dosti srečnejše roke, vse dokler niso uvedli privlačnosti. Z njo so lahko pojasnili vse nebesne pojave in mnogo zemeljskih. Več pojavov ko so morali pojasniti, z več lastnostmi so morali obremeniti materijo.</p></div><div class="ss2" id="index-body.1_div.2_div.26"><h2><span class="head">XXVI</span></h2><p>Toda če z vsemi lastnostmi, ki so jih v materiji že dopustili, ni mogoče <span class="pagebreak" id="pb.54"> [54] </span>pojasniti nastanka organiziranih teles, je treba dopustiti nove ali bolje, uzreti tiste, ki tam že so.</p></div><div class="ss2" id="index-body.1_div.2_div.27"><h2><span class="head">XXVII</span></h2><p>Vera nam prepoveduje verjeti, da telesa, ki jih vidimo v svetu, svoj prvi izvor dolgujejo zgolj zakonom in lastnostim materije. Sveti spisi nas učijo, da so bila vsa ta telesa na začetku ustvarjena in oblikovana iz nič, in daleč od tega, da bi tu gojili najmanjši dvom o vsebini te pripovedi. Ne bomo si privoščili svobode, kakršno si danes jemljejo mnogi filozofi, ki s stališča sistema, ki ga sprejemajo, poljubno interpretirajo izraze svetega besedila, češ da je njegov avtor imel prej namen govoriti privlačno kakor natančno pripovedovati o stvareh. Toda ko je ta svet enkrat ustvarjen, se lahko vprašamo, po katerih zakonih se ohranja. Katera so sredstva, ki jih je Stvarnik namenil za obnavljanje individuov, ki minevajo? Tu imamo proste roke in lahko predlagamo svoje ideje.</p></div><div class="ss2" id="index-body.1_div.2_div.28"><h2><span class="head">XXVIII</span></h2><p>Videli smo, da smemo v materiji brez nevarnosti dopustiti lastnosti, ki pripadajo nekemu drugemu redu od tistih, ki jim pravimo fizikalne; da ji lahko pripišemo določeno stopnjo mišljenja, želje, odpora, spomina. Mislim, da je to nujno. Nikoli ne bo mogoče zgolj s fizikalnimi lastnostmi materije pojasniti nastanka kakega organiziranega telesa. Od Epikurja do Descartesa je treba samo brati spise filozofov, ki so to poskušali, da se o tem prepričamo.</p></div><div class="ss2" id="index-body.1_div.2_div.29"><h2><span class="head">XXIX</span></h2><p>Če celotni univerzum prepričljivo dokazuje, da ga je uredil in mu vlada neki vrhovni um, potem lahko rečemo, da vsako organizirano telo sorazmerno enako prepričljivo dokazuje, da je za njegov nastanek potrebno neko mišljenje. O tistih, ki ne znajo pojasniti tega nastanka in se, da bi to prikrili, zatekajo k trditvi, da so bila vsa organizirana telesa ustvarjena v istem trenutku in se nato le še razvijajo v neskončnost, pa lahko rečemo, da četudi se izrekajo za neki prvi nastanek, v svojem načinu dokazovanja posnemajo tiste, ki zato, ker nočejo priznati vrhovnega uma kot pogoja za nastanek univerzuma, pravijo, da je ta večen.</p></div><div class="ss2" id="index-body.1_div.2_div.30"><h2><span class="head">XXX</span></h2><p>Oboji se morajo povzpeti do nekega umnega vzroka. V vseh sistemih je <span class="pagebreak" id="pb.55"> [55] </span>prvo stvarjenje čudež. V sistemu razvoja<span id="ftn41_return"><a class="notelink" title="Tj. po nauku o predobstoju klic. Razvoj (développement) je termin, ki pomeni rast vnaprej oblikovane klice. Charles Bonnet je za ta proces uvedel tudi…" href="#ftn41"><sup>11</sup></a></span> je stvarjenje vsakega individua še po en čudež več. In tudi če bi Bog te čudeže, pojavljajoče se zaporedno v času, storil v enem samem trenutku, bi, ker so zanj vsi trenutki časa enako sedanji, storil natanko isto število čudežev, kakor če bi jih delal enega za drugim skozi za nas zaporedne trenutke časa.</p></div><div class="ss2" id="index-body.1_div.2_div.31"><h2><span class="head">XXXI</span></h2><p>Toda če je Bog vsak najmanjši delec materije, vsak element,<span class="endnote_reference"> </span><span id="Note49_return"><a class="notelink" title="* Elementi tukaj imenujem najmanjše delce, do katerih je mogoče deliti materijo, ne da bi se spuščal v vprašanje, ali je materija deljiva v neskončnos…" href="#Note49"><sup>5</sup></a></span><span class="endnote_reference">*</span> obdaril z lastnostjo, podobno temu, kar v nas samih imenujemo želja, odpor, spomin, potem kljub temu, da so prvi individui nastali čudežno, velja, da so vsi drugi, ki so jim sledili, zgolj učinki teh lastnosti. Če se elementi, primerni za določeno telo, znajdejo skupaj v zadostni količini in na razdaljah, ki jim omogočajo medsebojno delovanje, se bodo združevali drug z drugim in tako nenehno nadomeščali telesa, ki jih univerzum izgublja.</p></div><div class="ss2" id="index-body.1_div.2_div.32"><h2><span class="head">XXXII</span></h2><p>Vse težave, ki so v drugih sistemih nepremostljive, v tem izginejo: podobnost med starši in potomci, nastanek spačkov, izvor križancev. Vse se da enostavno pojasniti.</p><div class="pagebreak" id="pb.56"> [56] </div></div><div class="ss2" id="index-body.1_div.2_div.33"><h2><span class="head">XXXIII</span></h2><p>Elementi, primerni za oblikovanje fetusa, plavajo v semenski tekočini očeta in matere. Vsak od njih izhaja iz istega dela telesa, kot je tisti, katerega del bo, tako da vsak ohrani neke vrste spomin na svoj nekdanji položaj in bo ta položaj ponovno zavzel vsakokrat, ko bo to mogoče, tako da bo tudi v fetusu tvoril isti del telesa.</p></div><div class="ss2" id="index-body.1_div.2_div.34"><h2><span class="head">XXXIV</span></h2><p>Od tod v običajnem redu stvari izhaja ohranjanje vrst in podobnost med starši in potomci.</p></div><div class="ss2" id="index-body.1_div.2_div.35"><h2><span class="head">XXXV</span></h2><p>Če določeni elementi v semenski tekočini manjkajo ali če se ne morejo združevati, nastanejo spački z manjkajočimi deli telesa.</p></div><div class="ss2" id="index-body.1_div.2_div.36"><h2><span class="head">XXXVI</span></h2><p>Če so elementi prisotni v preveliki količini ali če se potem, ko so se združili na običajen način, na kak del telesa, ki je ostal odkrit, namesti dodaten del, nastanejo spački z odvečnimi deli telesa.<span id="ftn42_return"><a class="notelink" title="V Vénus physique je Maupertuis mehanizem nastanka spačkov obravnaval nekoliko podrobneje, in sicer z analizo debate o spačkih, ki se je odvijala med č…" href="#ftn42"><sup>12</sup></a></span></p></div><div class="ss2" id="index-body.1_div.2_div.37"><h2><span class="head">[XXXVII]<span id="ftn43_return"><a class="notelink" title="V Maupertuisovih izbranih delih Œuvres de Maupertuis, 2. zv., 1756, kjer je pričujoči spis ponatisnjen pod naslovom Système de la nature, je Maupertui…" href="#ftn43"><sup>13</sup></a></span></span></h2><p>[Nekatere spačenosti, tiste iz čezmernosti ali tiste iz pomanjkanja, se dokaj pravilno prenašajo iz generacije v generacijo in skozi vrsto generacij. Znana je neka berlinska družina, v kateri se običajno rojevajo šestprsti otroci, tako po materini kakor po očetovi strani. Ta pojav, za katerega bi zlahka našli še več primerov, če bi se jih lotili iskati, je po obeh sistemih o razmnoževanju, ki sta danes najbolj splošno sprejeta, nepojasnljiv, ali bolje, oba popolnoma ruši, tako tistega, ki predpostavlja, da je otrok popolnoma oblikovan v očetu, kakor tistega, ki predpostavlja, da je otrok pred združitvijo spolov popolnoma oblikovan v materinem jajcu. Kajti če bi bil eden ali drugi od teh sistemov resničen, če bi torej dopuščali več generacij <span style="font-style:italic">šestprstih</span> individuov, ki vsebujejo druga drugo, bi morala biti ta spačenost pod prvo predpostavko dedna zgolj po očetovi strani, pod drugo pa zgolj po materini. V našem sistemu ni nobene tovrstne težave. Prva spačenost je naključen učinek tega ali onega od vzrokov, obravnavanih v prejšnjem paragrafu, nato pa se tisti deli, ki so se v prvem individuu umestili na neki določen način, zaradi navade na isti način postavijo v drugem, tretjem itn., vse dokler te navade ne izniči kakšna druga, močnejša, bodisi z materine bodisi očetove strani, ali kakšno naključje.]</p><div class="pagebreak" id="pb.57"> [57] </div></div><div class="ss2" id="index-body.1_div.2_div.38"><h2><span class="head">XXXVII</span></h2><p>Če semenski tekočini izhajata iz živali različnih vrst, ki sta si v svojih elementih še vedno dovolj sorodni, bodo eni elementi bolj vezani na obliko očeta, drugi na obliko matere, in nastal bo križanec.</p></div><div class="ss2" id="index-body.1_div.2_div.39"><h2><span class="head">XXXVIII</span></h2><p>In kot zadnje, če elementi izhajajo iz živali, med katerima ni več zadostne analogije, ne bodo mogli privzeti ali ohraniti primerne razvrstitve in razmnoževanje bo nemogoče.</p></div><div class="ss2" id="index-body.1_div.2_div.40"><h2><span class="head">XXXIX</span></h2><p>Nasprotno pa obstajajo tudi elementi, ki so tako nagnjeni k razvrščanju ali imajo tako zmeden spomin, da se bodo razvrščali z največjo lahkoto in tako bodo nove živali morda nastajale na drugačne načine kot pri običajnem razmnoževanju, kakor na primer tiste čudovite jeguljice, za katere trdijo, da nastanejo, kadar moko namočimo v vodi, in morda še toliko drugih živalic, kakršnih mrgoli v večini tekočin.<span id="ftn44_return"><a class="notelink" title="Te mikroskopske &#34;živalice&#34;, ki jih je na znanstveni zemljevid postavil Leeuwenhoek, je proslavil angleški prirodopisec in katoliški duhovnik John Turb…" href="#ftn44"><sup>14</sup></a></span></p><div class="pagebreak" id="pb.58"> [58] </div></div><div class="ss2" id="index-body.1_div.2_div.41"><h2><span class="head">XL</span></h2><p>S tem sistemom lahko pojasnimo tudi nekatere posebne pojave v razmnoževanju, ki se zdijo v drugih sistemih nepojasnljivi. Dovolj pogosto se dogaja, da je otrok bolj kot svojim staršem podoben kateremu od starih staršev. Elementi, ki tvorijo nekatere njegove poteze, so se morda močneje navadili svojega položaja v starem staršu kakor v očetu, bodisi zato, ker so bili v prvem združeni dlje časa, bodisi zaradi nekoliko večje sile združevanja, in tako so se v fetusu umestili enako kot v starem staršu.</p></div><div class="ss2" id="index-body.1_div.2_div.42"><h2><span class="head">XLI</span></h2><p>Če elementi popolnoma pozabijo svoj prvotni položaj, nastanejo spački, ki imajo pomešane vse dele telesa.</p></div><div class="ss2" id="index-body.1_div.2_div.43"><h2><span class="head">XLII</span></h2><p>Eden najnenavadnejših in najtežje razložljivih pojavov je jalovost križancev. Iz izkušnje vemo, da nobena žival, ki izhaja iz parjenja dveh različnih vrst, ni plodna. Ali se ne bi dalo reči, da elementi iz delov telesa mezga ali mule, potem ko so v njiju privzeli posebno razvrstitev, ki ni ne tista, ki so jo imeli v oslu, ne tista, ki so jo imeli v kobili, in prešli v njuno semensko tekočino, zaradi bolj nedavne navade te zadnje razvrstitve na eni strani in močnejše navade razvrstitve prednikov, ki se je prenašala preko večjega števila rodov, na drugi strani, ostanejo v določenem ravnotežju in se ne združujejo niti na prvi niti na drugi način?</p></div><div class="ss2" id="index-body.1_div.2_div.44"><h2><span class="head">XLIII</span></h2><p>Nasprotno pa se nekatere razvrstitve lahko tako hitro ustalijo, da že od prve generacije dalje prevladajo nad vsemi predhodnimi razvrstitvami in izbrišejo navado.</p></div><div class="ss2" id="index-body.1_div.2_div.45"><h2><span class="head">XLIV</span></h2><p>Ali se ne bi dalo tako pojasniti, kako bi lahko iz zgolj dveh individuov nastalo mnoštvo najrazličnejših vrst? Te vrste bi svoj prvi izvor dolgovale le nekaj potomcem, v katerih elementarni deli po naključju ne bi obdržali reda, ki so ga ohranjali v starševskih živalih. Vsaka nova stopnja napake bi porodila novo vrsto. Z zaporednim odmikanjem bi tako prišlo do neskončne raznolikosti živali, ki smo ji priča danes in bo s časom morda še naraščala, četudi skozi dolga stoletja morda narašča le nezaznavno.</p><div class="pagebreak" id="pb.59"> [59] </div></div><div class="ss2" id="index-body.1_div.2_div.46"><h2><span class="head">XLV</span></h2><p>V naravi obstajata dva načina porajanja živali, drugačna od običajnih, ki pa še zdaleč nista ugovor našemu sistemu, ampak sta zanj postranskega pomena ali morda celo ugodna. Poznamo insekte, pri katerih se vsak individuum lahko razmnožuje samostojno.<span id="ftn45_return"><a class="notelink" title="Charles Bonnet je leta 1740 opisal partenogenezo listnih uši in svoja odkritja predstavil pred Akademijo znanosti. Pozneje jih je izdal v knjigi Trait…" href="#ftn45"><sup>15</sup></a></span> Odkrili so tudi takšne, ki se razmnožijo, če njihovo telo razrežemo na kose.<span id="ftn46_return"><a class="notelink" title="Namig na vegetativno razmnoževanje, ki so ga opazovali pri ožigalkarjih in drugih živalih. Veliko odkritje tega časa je bil sladkovodni trdoživ (rod H…" href="#ftn46"><sup>16</sup></a></span> Niti eden niti drugi od teh pojavov našemu sistemu ne prinaša nobene nove težave. In če je res, kakor trdijo nekateri najslavnejši opazovalci, da obstajajo živali, ki se brez prednikov porajajo iz snovi, v katerih ni opaziti nobenega njihovega semena, tudi tega dejstva ne bo nič težje pojasniti. Kajti resnično seme neke živali so elementi, primerni za združevanje na določen način. In čeprav so pri večini živali ti elementi v zadostni količini ali primernih pogojih za združevanje prisotni le v mešanici tekočin, ki ju izlijeta oba spola,<span id="ftn47_return"><a class="notelink" title="Tj. po hipotezi dvojnega semena, ki jo zagovarjajo Maupertuis, Buffon in Diderot." href="#ftn47"><sup>17</sup></a></span> se lahko za porajanje določenih vrst nahajajo tudi v enem samem individuu in celo drugje kot v individuu, kakršnega proizvedejo.<span id="ftn48_return"><a class="notelink" title="Tj. zunaj individua, prosto v naravi, kot material za spontano porajanje. Elementi niso nujno del obstoječega individua, ki bi porodil novega, ampak i…" href="#ftn48"><sup>18</sup></a></span></p><div class="pagebreak" id="pb.60"> [60] </div></div><div class="ss2" id="index-body.1_div.2_div.47"><h2><span class="head">XLVI</span></h2><p>Toda ali je sistem, ki ga predlagamo, omejen na živali, in zakaj bi bil omejen le nanje? Ali ne bi mogle rastline, minerali in celo kovine imeti podobnega izvora? [Ali nam njihov nastanek ne kaže, kako nastajajo druga, bolj organizirana telesa? Ali nečesa podobnega temu, kar se dogaja v klicah rastlin in maternicah živali, ne vidimo pred lastnimi očmi, ko se najbolj pretanjeni deli soli, razpršeni v tekočini, ki jim omogoča gibanje in združevanje, združujejo in skladno z naravo vsake soli oblikujejo pravilna telesa, na primer kockasta, piramidalna itn.? Če ta telesa zmeljemo, uprašimo, če prekinemo vezi med njihovimi deli, bodo ti ločeni deli, če jih vrnemo v tekočino, kmalu ponovno privzeli prvotno razvrstitev in pravilna telesa se bodo kmalu ponovno oblikovala. Toda če ne vidite analogije med nastankom teh teles in nastankom rastlin in živali, ker so prva preveč enostavna, zmešajte dele srebra, solitra in živega srebra in pred vašimi očmi se bo pojavila čudovita rastlina, ki ji kemiki pravijo <span style="font-style:italic">Dianino drevo</span> <span id="ftn49_return"><a class="notelink" title="Gl. zgoraj, str. 11, op. 5." href="#ftn49"><sup>19</sup></a></span> in katere nastanek se od običajnih dreves morda razlikuje samo v tem, da je vidnejši. Ta vrsta drevesa je, kot se zdi, za druga drevesa to, kar so za druge živali vse tiste živali, ki nastajajo zunaj običajnega porajanja, na primer polipi, trakulje, gliste, jeguljice iz razmočene moke, če je res, da so to zgolj sestavi delov, ki ne izhajajo iz nobene živali iste vrste.<span class="endnote_reference"> </span><span id="Note58_return"><a class="notelink" title="* Prirodopis g. de Buffona, 2. zv., 8. in 9. pogl., str. 303 in 322, louvrska izdaja. [Gl. Histoire naturelle, générale et particulière, 2. zv., 1749,…" href="#Note58"><sup>6</sup></a></span><span class="endnote_reference">*</span>]</p></div><div class="ss2" id="index-body.1_div.2_div.48"><h2><span class="head">XLVII</span></h2><p>Tu ni umestno pripovedovati o spremembah, ki so se, kot je videti, dogajale na našem planetu, niti o možnih vzrokih zanje. Morda je bil ta planet potopljen v atmosfero kakega drugega nebesnega telesa. Morda se mu je približalo kako drugo in ga ožgalo. Morda se je nekoč nahajal bližje Soncu kakor danes in so ga sončevi žarki talili ali steklili. Dovolj očitno je, da so pri srečevanju velikega števila nebesnih krogel, katerih poti se križajo, možni vsi ti naključni dogodki.</p></div><div class="ss2" id="index-body.1_div.2_div.49"><h2><span class="head">XLVIII</span></h2><p>A lahko izhajamo iz dejstev. Vse nas napeljuje na misel, da so bile vse <span class="pagebreak" id="pb.61"> [61] </span>snovi, ki jih vidimo na površini zemlje, nekoč tekoče, najsi raztopljene v vodi najsi raztaljene v ognju. V tem svojem nekdanjem tekočem stanju so bile te snovi našega planeta sorodne tekočinam, v katerih plavajo elementi, ki porajajo živa bitja. In kovine, minerali, dragi kamni nastanejo precej lažje od še tako malo organiziranega insekta.<span id="ftn50_return"><a class="notelink" title="Verjetno mikroorganizmi in druga na videz preprostejša živa bitja." href="#ftn50"><sup>20</sup></a></span> Iz najmanj dejavnih delcev materije so nastale kovine in marmorji; iz dejavnejših živali in človek. Vsa razlika med temi stvaritvami je, da se elementi enih nahajajo v tekočih snoveh, zaradi česar se te lahko razmnožujejo, medtem ko se elementi drugih nahajajo v trdnih snoveh, ki jim ne omogočajo novega porajanja.</p></div><div class="ss2" id="index-body.1_div.2_div.50"><h2><span class="head">L</span></h2><p>[Toda če bi se naša zemlja ponovno znašla v stanju, o katerih smo govorili v paragrafu [XLVII], ni nemogoče, da bi po takem potopu ali požaru nastale nove zveze elementov, nove živali, nove rastline, skratka popolnoma nove stvari.]</p></div><div class="ss2" id="index-body.1_div.2_div.51"><h2><span class="head">XLIX</span></h2><p>Tako lahko z enim samim počelom pojasnimo vse stvaritve narave, ki si jih danes ne znamo razložiti. V tekočem stanju, v katerem je bila materija, se je vsak element umestil na primeren način, da so nastala telesa, v katerih ne prepoznamo več sledu njihovega nastanka. Tako se nam lahko neka vojska, če jo opazujemo z določene razdalje, zdi kot ena sama velika žival. Tako je roj čebel, ki se zberejo in združijo okrog drevesne veje, videti kot eno samo telo, v ničemer podobno individuom, iz katerih je nastalo.<span id="ftn51_return"><a class="notelink" title="To metaforo najdemo pri zdravniku Théophilu de Bordeuju (1722–1776), ki jo uporabi za ponazoritev usklajenosti organov, delujočih v korist celote tele…" href="#ftn51"><sup>21</sup></a></span></p></div><div class="ss2" id="index-body.1_div.2_div.52"><h2><span class="head">L</span></h2><p>Toda ali se element, ko se odreče svoji obliki in se pridruži telesu, ki ga bo tvoril, odreče tudi svoji zaznavi? Ali izgubi, ali ošibi nizko stopnjo čutenja, ki jo je imel, ali pa to čutenje s svojo združitvijo z drugimi elementi okrepi v korist celote?</p><div class="pagebreak" id="pb.62"> [62] </div></div><div class="ss2" id="index-body.1_div.2_div.53"><h2><span class="head">LI</span></h2><p>Ker je zaznavanje bistvena lastnost elementov, se zdi, da se ne more niti uničiti niti opešati niti se okrepiti. Lahko se modificira na različne načine glede na različne kombinacije elementov, vendar mora v univerzumu vselej ohraniti isto vsoto, četudi tej vsoti ne moremo niti slediti niti je spoznati.</p></div><div class="ss2" id="index-body.1_div.2_div.54"><h2><span class="head">LII</span></h2><p>Z izkustvom ne moremo spoznati, kako se to dogaja pri vrstah, različnih od naše. V najboljšem primeru lahko o tem sodimo po analogiji. In izkustvo tega, kar se dogaja v nas samih, ki je nujno za to analogijo, nas še ne pouči dovolj. Toda zdi se, da v nas samih iz vseh zaznav združenih elementov izhaja ena sama zaznava, ki je veliko močnejša, veliko popolnejša od katerekoli od elementarnih zaznav in je morda do vsake od teh zaznav v istem razmerju kakor organizirano telo do elementa. Ker je vsak element s svojo združitvijo z drugimi svojo zaznavo zlil z njihovimi in izgubil posebno občutje samega sebe, nam spomin na izvorno stanje elementov manjka in naš izvor je za nas nujno popolnoma izgubljen.</p><p>[Sicer pa, ko govorimo o združevanju zaznav elementov v eno samo zaznavo, ne smemo misliti, da vsak del sestava elementov, ki tvorijo naše telo, enako in enakomerno prispeva k tej zaznavi. Iz izkustva so nam tu znane skrajne razlike, najsi so elementi izvorno obdarjeni z zaznavami različnih vrst, najsi te razlike povzroča njihova različna razvrstitev v različnih sestavih. Za določene dele našega telesa se zdi, da vključujejo sestave elementov, ki s svojimi zaznavami tvorijo mišljenje, drugi deli očitno vključujejo zgolj sestave elementov, namenjene čutenju. V tretjih pa, kakor se zdi, ni nobenega združevanja elementarnih zaznav, ki bi lahko tvorilo kakršnokoli zaznavo <span style="font-style:italic">za nas.</span> To je razlog, da v določenih delih telesa že nezaznavne spremembe v razvrstitvi elementov povzročajo tako nenavadne spremembe v zmožnosti mišljenja, medtem ko izguba roke ali noge na to zmožnost nima nič večjega učinka kakor odstranitev lasu ali nohta.]</p></div><div class="ss2" id="index-body.1_div.2_div.55"><h2><span class="head">LIII</span></h2><p>V živalih, katerih telesa so najbolj sorodna našim, se verjetno dogaja nekaj ne nujno istega, ampak vsaj podobnega. Ta analogija se s postopnim pešanjem lahko razteza vse do zoofitov,<span id="ftn52_return"><a class="notelink" title="Zoofiti, &#34;živalske rastline&#34;: imenovanje za živali, ki so zaradi pritrjenega načina življenja in netipične oblike spominjale na rastline (npr. ožigalk…" href="#ftn52"><sup>22</sup></a></span> do rastlin, do mineralov, do kovin, <span class="pagebreak" id="pb.63"> [63] </span>in sam ne vem, kje se konča. Kar pa zadeva način, kako se zgodi ta združitev zaznav, je to verjetno skrivnost, ki je ne bomo nikoli odkrili.</p></div><div class="ss2" id="index-body.1_div.2_div.56"><h2><span class="head">LVI</span></h2><p>[Z združevanjem elementarnih zaznav je mogoče enostavno pojasniti nekatera dejstva, ki so v vsakem drugem sistemu nepojasnljiva. Zakaj se strasti in talenti pri človeku in živalih dedujejo? Kako se lastnosti duše očeta znajdejo v duši sina? Od kod družine matematikov, glasbenikov itn.? Kako pes svojo spretnost pri lovu prenaša na svojo pasmo? Te nedojemljive, a tako običajne pojave, ki bi se morda izkazali za še stalnejše, kakor se zdijo, če bi rodovnikom natančneje sledili, z našim sistemom enostavno pojasnimo. Iz iste količine, iz istega sestava elementarnih delov pri potomcih individuov, ki te lastnosti imajo, nujno izhajajo isto sodelovanje zaznav, ista nagnjenja, isti odpori, isti talenti, iste hibe. In če bi te navade, namesto da jih dušimo, kot se prepogosto dogaja, z ustrezno vzgojo krepili, če bi skozi številne generacije sinove usmerjali v poklic njihovih očetov, bi talente morda lahko povzdignili do doslej nedosežene stopnje popolnosti.]</p></div><div class="ss2" id="index-body.1_div.2_div.57"><h2><span class="head">LIV</span></h2><p>Doslej smo govorili kot fiziki in obravnavali le tisto vrsto mišljenja, ki je potrebna za nastanek teles. To ima človek skupnega z živalmi, rastlinami in na neki način z vsemi organiziranimi bitji. Toda človek ima za nameček neko počelo, zaradi katerega je njegov položaj precej drugačen od njihovega, počelo, s katerim mu je omogočeno spoznanje Boga in v katerem najdeva nravne ideje o svojih dolžnostih. Ker imajo posebne zaznave elementov za svoj predmet zgolj obliko in gibanje delcev materije, je tudi mišljenje, ki izhaja iz njih, iste vrste, le da z nekoliko večjo stopnjo popolnosti. To mišljenje se nanaša na fizikalne lastnosti in lahko sega vse do spekulacij aritmetike ali geometrije. Toda ne more se dvigniti do spoznanj nekega čisto drugega reda, katerih vir se ne nahaja v elementarnih zaznavah. Ne bom poskušal pojasnjevati, ali je med tem nravnim počelom in mišljenjem, ki izhaja iz združenih zaznav elementov, možno kakšno občevanje. Dovolj je, da vemo, da imamo dušo, ki je nedeljiva, nesmrtna, popolnoma različna od telesa in zmožna zaslužiti večno kazen ali plačilo.</p></div><div class="ss2" id="index-body.1_div.2_div.58"><h2><span class="head">LV</span></h2><p>Toda katerikoli drug sistem sprejmemo, ali nima vsak vsaj enako velikih <span class="pagebreak" id="pb.64"> [64] </span>težav? Ali naj bi po sistemu razvoja veljalo, da je animalkul, iz katerega nastane človek, oziroma raje, ki je že popolnoma izoblikovan človek, že prejel ta nebeški dar, ki bo vodil njegova dejanja, ko bo živel med ljudmi? Če ta dar že ima, potem ga imajo tudi vsi animalkuli, ki jih vsebuje, v neskončnost. Ali si je vse te duše, ki tako rekoč vsebujejo druga drugo, lažje zamišljati kakor združevanje elementarnih zaznav? Četudi so bile vse duše ustvarjene v trenutku stvarjenja prvega človeka, je imela vsaka duša svoje lastno stvarjenje. Ali ni potem še toliko več novih čudežev v tem, da se za toliko stoletij odlaga dejavnost toliko duš, katerih narava je, da spoznavajo same sebe in da mislijo?</p></div><div class="ss2" id="index-body.1_div.2_div.59"><h2><span class="head">LVI</span></h2><p>Če naj bi duša, kot pravi splošno, a najmanj filozofsko mnenje, začela obstajati in oživljati zarodek šele takrat, ko ta doseže neko določeno stopnjo rasti v trebuhu svoje matere, niso težave nič manjše. Fetus se razvija in raste po nezaznavnih stopnjah, ki se, če se tako izrazimo, vse stikajo: na kateri od teh stopenj bo hipoma prešel iz stanja, ko nima duše, v stanje, ko jo ima?</p></div><div class="ss2" id="index-body.1_div.2_div.60"><h2><span class="head">LVII</span></h2><p>Kljub vsemu, kar sem povedal na začetku tega eseja, se bojim ponovnega negodovanja proti svojim tezam. In vendar sem pokazal, in to na način, ki se mi zdi nespodbiten, da ni nič večje nevarnosti v tem, da dopustimo določeno stopnjo mišljenja v delcih materije, kakor v tem, da mišljenje pripišemo živalim, ki jih imamo za najpopolnejše. In če kdo reče, da je to, kar pripisujemo tem zadnjim, zgolj instinkt? Prav, pa instinkt; naj temu tako pravijo, če hočejo. Ta instinkt, zaradi katerega so živali sposobne tako številnih in tako raznolikih dejavnosti, je čisto dovolj za razvrščanje in združevanje delcev materije. In navsezadnje lahko elemente, če hočejo, same imenujejo <span style="font-style:italic">živali</span> (kajti ne vem več, kaj je potrebno, da je nekaj žival) in naj mi pustijo govoriti, da se vse te majhne živali s svojimi posebnimi instinkti zbirajo in združujejo, da nastanejo telesa.</p></div><div class="ss2" id="index-body.1_div.2_div.61"><h2><span class="head">LVIII</span></h2><p>Kako začudeni in kako daleč od vsake razlage bi se znašli vpričo izdelkov pajka, gosenice, čebele, če jih ne bi videli nastajati pred lastnimi očmi? Koralnjake, kamene korale in druga telesa te vrste so dolgo imeli za rastline ali kamnine, vendar so to dejansko le izdelki neopaženih morskih insektov. </p><div class="pagebreak" id="pb.65"> [65] </div><p>Svojo misel sem dovolj razložil, da ne bo mogoče mešati teh oblik s tistimi, o katerih smo govorili doslej. Od njih se bistveno razlikujejo. Pri enih delavci gradijo s tujim materialom; pri drugih so material delavci sami. Te vrste izdelke navajam zgolj kot primer tega, česa je zmožen instinkt nekaterih insektov. Če hočejo, lahko tudi opustim izraze želja, odpor, spomin, celo instinkt. Naj te lastnosti, zaradi katerih insekti proizvajajo te čudovite izdelke, imenujejo, kakor hočejo. Toda ali bodo trdili, da si je težje zamisliti, da imajo živali, ki so manj živali od teh, zaradi neke lastnosti iste vrste zmožnost nameščati se in se združevati v nekem določenem redu?</p></div><div class="ss2" id="index-body.1_div.2_div.62"><h2><span class="head">LIX</span></h2><p>V resnici ves odpor, ki ga imamo do tega, da bi materiji pripisali neko počelo mišljenja, izhaja iz dejstva, da verjamemo, da mora biti to mišljenje, podobno našemu. A ravno tega se je treba varovati. Če pomislimo na človeško mišljenje, odkrijemo v njem nešteto različnih stopenj, katerih celota predstavlja to mišljenje v popolnosti. Prvi hip, ko se duša zave same sebe, trenutek, ko se človek prebudi, sta zagotovo stanji, ko je njegovo mišljenje precej borno. Trenutek, ko zaspi, ni nič jasnejši, in celo v teku dneva je dovolj trenutkov, ko človeka zaposlujejo le precej površna in precej zmedena občutja. Vsa ta stanja pripadajo enemu samemu mišljenju in so zgolj njegove različne stopnje. In vendar, če bi bil človek vselej v stanjih, podobnih navedenim, dvomim, da bi bilo njegovo mišljenje v kaki prednosti pred živalskim in da bi od njega lahko zahtevali to, zaradi česar je njegov položaj tako drugačen od njihovega.</p></div><div class="ss2" id="index-body.1_div.2_div.63"><h2><span class="head">LX</span></h2><p>Ali naj tu spregovorimo o nekem absurdnem sistemu (toda ali je to sploh sistem?), ki si ga je zamislil neki brezbožni filozof, ki ga je neki veliki pesnik okrasil z vsem bogastvom svoje umetnosti in ga hočejo poustvariti svobodomisleci naših dni?<span id="ftn53_return"><a class="notelink" title="Ta sistem je atomizem, ki ga je filozofsko domislil Epikur, v pesnitvi De rerum natura ga je sežel Lukrecij, od 17. stoletja dalje pa so ga obujali ra…" href="#ftn53"><sup>23</sup></a></span> Ta sistem za edina počela v univerzumu dopušča večne atome brez čutenja in brez mišljenja, ki so s svojim naključnim srečevanjem <span class="pagebreak" id="pb.66"> [66] </span>proizvedli vse stvari. Duša nastane iz naključnega ustroja in se izniči, takoj ko ta ustroj mine.</p></div><div class="ss2" id="index-body.1_div.2_div.64"><h2><span class="head">LXI</span></h2><p>Ta sistem lahko zrušimo že, če vprašamo njegove zagovornike, kako je mogoče, da atomi, ki nimajo mišljenja, proizvedejo mišljenje. Ti svobodomisleci, ki nočejo verjeti, da je lahko neka neskončna moč ustvarila svet iz nič, verjamejo, da mišljenje sámo sebe ustvari iz nič. Kajti natanko iz nič je nastalo, če se je na lepem, ne da bi obstajala kakršnakoli bitnost, ki vsebuje njegovo naravo, znašlo v univerzumu.</p></div><div class="ss2" id="index-body.1_div.2_div.65"><h2><span class="head">LXII</span></h2><p>Mišljenje, ki ga izkušamo v nas samih, nujno kaže na neki vir, iz katerega v stopnji, primerni vsakomur, izhaja mišljenje človeka, živali in vseh bitnosti do zadnjih elementov.</p></div><div class="ss2" id="index-body.1_div.2_div.66"><h2><span class="head">LXIII</span></h2><p>Ko je Bog ustvaril svet, je s to lastnostjo obdaril vsak delec materije, ker je hotel, da se individui, ki jih je ustvaril, z njeno pomočjo razmnožujejo. In ker je mišljenje nujno potrebno za nastajanje organiziranih teles, se zdi veličastnejše in bolj vredno Boga, da ta nastajajo s pomočjo lastnosti, ki jih je Bog enkrat samkrat razširil med elementi, kakor da bi bila vsakokrat znova neposredne stvaritve njegove moči.</p></div><div class="ss2" id="index-body.1_div.2_div.67"><h2><span class="head">LXIV</span></h2><p>Vse sisteme o nastajanju organiziranih teles lahko torej zvedemo na tri in vse kaže, da jih več od tega ne more biti.</p><p>I. Sistem, po katerem grobi elementi brez mišljenja zgolj z naključnimi srečanji proizvedejo univerzum.</p><p>II. Sistem, po katerem vrhovno Bitje ali njemu podrejena in od materije različna bitja uporabljajo elemente, kakor arhitekt uporablja kamne za gradnjo stavb.</p><p>III. In nazadnje sistem, po katerem se elementi, ki so sami obdarjeni z mišljenjem, razvrščajo in združujejo in tako uresničujejo Stvarnikove namene.</p><p>KONEC</p></div></div><!--Notes in [div]--><div class="notes"><div class="note" id="ftn31"><span class="noteLabel">1. </span><div class="noteBody">Povzetek nauka o materiji od Descartesa (1596–1650) do Newtona. Maupertuis je bil med prvimi vnetimi zagovorniki Newtona v Franciji in je že leta 1728, pri tridesetih, postal član londonske Kraljeve družbe.</div> <a class="link_return" title="Go back to text" href="#ftn31_return">↵</a></div><div class="note" id="ftn32"><span class="noteLabel">2. </span><div class="noteBody">Newtonovi teoriji gravitacije so očitali, da se zanaša na <span style="font-style:italic">okultne</span> ("skrite") lastnosti. Za <span style="font-style:italic">okultno</span> velja lastnost, ki je znana in opazljiva, vendar je ni mogoče pojasniti v okviru sprejetega reda narave, zato se jo pripiše drugim vzrokom, na primer neposrednemu delovanju Boga. Newtonovska privlačnost je matematično popolnoma opisljiva, vendar vzročno nepojasnljiva, saj očitno deluje na daljavo, brez fizičnega stika med telesi.</div> <a class="link_return" title="Go back to text" href="#ftn32_return">↵</a></div><div class="note" id="ftn33"><span class="noteLabel">3. </span><div class="noteBody">Namig na pojem kemijske afinitete<span style="font-style:italic">.</span> Ena različica tega pojma, ki ima daljšo zgodovino, se je oblikovala kot razširitev newtonovske teorije na kemijske pojave. Že Newton je v 31. vprašanju k svoji <span style="font-style:italic">Optiki</span> (1704) predlagal uporabo privlačnosti v fiziki majhnih teles. To je vodilo v "newtonovsko" kemijo, ki je kemična razmerja med snovmi, njihovo reaktivnost in kemijske procese, tudi procese življenja, pojasnjevala s privlačnimi silami (<span style="font-style:italic">attractions</span>) med delci materije. Te sile so torej kemijska analogija klasične newtonovske privlačnosti.</div> <a class="link_return" title="Go back to text" href="#ftn33_return">↵</a></div><div class="note" id="ftn34"><span class="noteLabel">4. </span><div class="noteBody">Pojem <span style="font-style:italic">oblikovnih narav</span> (<span style="font-style:italic">plastic natures</span>) se je pojavil v okviru cambriškega platonizma. Uvedel ga je filozof in teolog Ralph Cudworth (1617–1688) v delu <span style="font-style:italic">The True Intellectual System of the Universe</span> (1678) v nasprotovanju mehanistični razlagi narave, kakršno je podala kartezijanska filozofija. Oblikovne narave so posredniki med Bogom in materialnim svetom in skrbijo za delovanje tega sveta v skladu z Božjim načrtom. Cudworthovo delo je v 18. stoletju iz pozabe priklical švicarski teolog in biblicist Jean Le Clerc (1657–1736), ki je o njem natančno poročal leta 1703. Za natančnejšo umestitev pojma plastičnih narav v opoziciji do kartezijanskega mehanizma gl. Ernst Cassirer, <span style="font-style:italic">Filozofija razsvetljenstva,</span> str. 78 isl. Prim. tudi Leibnizev komentar: Gottfried Wilhelm Leibniz (1646–1716), "Considérations sur les Principes de Vie, et sur les Natures Plastiques." (1705) Diderot je Cudwortha obravnaval v geslu PYTHAGORISME, <span style="font-style:italic">Enciklopedija</span> [ENC], 13. zv., 1765, kjer ga je uvrstil v filozofsko smer "pitagoro-platoniko-kabalizma". (Gesla iz <span style="font-style:italic">Enciklopedije</span> Diderota in d'Alemberta pišemo s POMANJŠANIMI VELIKIMI ČRKAMI.)</div> <a class="link_return" title="Go back to text" href="#ftn34_return">↵</a></div><div class="note" id="ftn35"><span class="noteLabel">5. </span><div class="noteBody">Fr. <span style="font-style:italic">intelligence</span> običajno prevajamo kot sinonim <span style="font-style:italic">pensée,</span> torej kot mišljenje v splošnem pomenu, ki vključuje vse psihične pojave: zaznavo, željo, spomin, čustva, racionalno mišljenje. <span style="font-style:italic">Intelligence</span> prevajamo kot um in umnost le v primeru Boga. Včasih je možno oboje: "geniji in demoni" so misleči, lahko pa jih imamo tudi za umne.</div> <a class="link_return" title="Go back to text" href="#ftn35_return">↵</a></div><div class="note" id="ftn36"><span class="noteLabel">6. </span><div class="noteBody">Morda namig na Nicolasa de Malebranchea (1638–1715).</div> <a class="link_return" title="Go back to text" href="#ftn36_return">↵</a></div><div class="note" id="ftn37"><span class="noteLabel">7. </span><div class="noteBody">Ta paragraf skrčeno povzema nauk o <span style="font-style:italic">predobstoju klic</span> (<span style="font-style:italic">préexistence des germes</span>). Ta nauk o razmnoževanju se je pojavil proti koncu 17. stoletja z opazovanji Jana Swammerdama (1637–1680), Marcella Malpighija (1628–1694) in Antonija van Leeuwenhoeka (1632–1723). Posvojili so ga filozofi, med njimi Malebranche in Leibniz, in vsaj do leta 1745 je bil v popolni prevladi. Po tem nauku so nastanek organiziranih teles pojasnjevali s posebnim Božjim stvarjenjem vsake posamezne žive oblike ob začetku sveta. Ta vnaprej ustvarjena organizirana telesa so imenovali <span style="font-style:italic">klice</span> (<span style="font-style:italic">germes</span>). Klica je neskončno majhno, popolnoma izoblikovano telo živali, ki je izključno materialno in popolnoma inertno, zato mora vsako gibanje za svoj razvoj prejeti od zunaj. Nauk o klicah se je tako skladal s prevladujočim mehanističnim pogledom na naravo. Klice se od začetka sveta nahajajo v telesih svojih staršev, vsak individuum nosi klice vseh svojih potomcev. Klice so umeščali bodisi v ženski bodisi v moški spol. Ovisti so jih umeščali v jajca, animalkulisti v spermatozoide. Maupertuis je predobstoj klic kritiziral v svojem zgodnejšem delu o razmnoževanju, <span style="font-style:italic">Vénus physique</span> (1745). Za izčrpno zgodovino nauka o predobstoju gl. Jacques Roger, <span style="font-style:italic">Les sciences de la vie dans la pensée française du XVIIIe siècle</span>.</div> <a class="link_return" title="Go back to text" href="#ftn37_return">↵</a></div><div class="note" id="ftn38"><span class="noteLabel">8. </span><div class="noteBody">Verjetno predvsem dednost in nanjo vezani pojavi.</div> <a class="link_return" title="Go back to text" href="#ftn38_return">↵</a></div><div class="note" id="ftn39"><span class="noteLabel">9. </span><div class="noteBody">Pojem senzitivne duše je seveda Aristotelov. Gl. npr. Aristotel, <span style="font-style:italic">O duši.</span> Med drugim se je ohranjal skozi sholastično filozofijo.</div> <a class="link_return" title="Go back to text" href="#ftn39_return">↵</a></div><div class="note" id="ftn40"><span class="noteLabel">10. </span><div class="noteBody">Tj. čutenje je mišljenje v širšem smislu, je neko psihično dogajanje. Če živali čutijo, imajo mišljenje v tem smislu.</div> <a class="link_return" title="Go back to text" href="#ftn40_return">↵</a></div><div class="note" id="ftn41"><span class="noteLabel">11. </span><div class="noteBody">Tj. po nauku o predobstoju klic. Razvoj (<span style="font-style:italic">développement</span>) je termin, ki pomeni rast vnaprej oblikovane klice. Charles Bonnet je za ta proces uvedel tudi termin evolucija (<span style="font-style:italic">évolution</span>), ki nima ničesar skupnega z današnjim pomenom besede.</div> <a class="link_return" title="Go back to text" href="#ftn41_return">↵</a></div><div class="note" id="Note49"><span class="noteLabel">5 </span><div class="noteBody"><span class="endnote_reference">*</span> <span style="font-style:italic">Elementi</span> tukaj imenujem najmanjše delce, do katerih je mogoče deliti materijo, ne da bi se spuščal v vprašanje, ali je materija deljiva v neskončnost ali ne. [Diderot tak osnovni delec imenuje molekula. Gl. spodaj, <span style="font-style:italic">Misli o interpretaciji narave,</span> § L–LI, str. 102–106. Maupertuisovi <span style="font-style:italic">elementi</span> in Diderotove <span style="font-style:italic">molekule</span> torej pomenijo isto. <span style="font-style:italic">Elementi</span> je Diderotovo ime za heterogene zvrsti materije, kar je bližje današnji rabi.]</div> <a class="link_return" title="Go back to text" href="#Note49_return">↵</a></div><div class="note" id="ftn42"><span class="noteLabel">12. </span><div class="noteBody">V <span style="font-style:italic">Vénus physique</span> je Maupertuis mehanizem nastanka spačkov obravnaval nekoliko podrobneje, in sicer z analizo debate o spačkih, ki se je odvijala med članoma Akademije znanosti Jacques-Bénignem Winslowom (1669–1760) in Louisom Lémeryjem (1677–1743), obema privržencema predobstoja klic. Medtem ko je Winslow zagovarjal izvorno spačenost klic, je Lémery za nastanek spačkov dopuščal samo zunanje, torej sekundarne vzroke. Obe rešitvi sta bili v okviru nauka o predobstoju teološko problematični. Gl. <span style="font-style:italic">Vénus physique,</span> str. 71–74. Za podrobnejši oris problematike spačkov v okviru nauka o predobstoju gl. Jacques Roger, nav. delo, str. 404–418.</div> <a class="link_return" title="Go back to text" href="#ftn42_return">↵</a></div><div class="note" id="ftn43"><span class="noteLabel">13. </span><div class="noteBody">V Maupertuisovih izbranih delih <span style="font-style:italic">Œuvres de Maupertuis,</span> 2. zv., 1756, kjer je pričujoči spis ponatisnjen pod naslovom <span style="font-style:italic">Système de la nature,</span> je Maupertuis nekatere paragrafe razširil in dodal nekaj novih. Dodano besedilo podajamo v oglatih oklepajih, številčenje drugih paragrafov pa ohranjamo po prvi izdaji.</div> <a class="link_return" title="Go back to text" href="#ftn43_return">↵</a></div><div class="note" id="ftn44"><span class="noteLabel">14. </span><div class="noteBody">Te mikroskopske "živalice", ki jih je na znanstveni zemljevid postavil Leeuwenhoek, je proslavil angleški prirodopisec in katoliški duhovnik John Turberville Needham (1713–1781), ki je leta 1745 izdal poročilo o svojih mikroskopskih opazovanjih <span style="font-style:italic">New microscopical discoveries</span> (1745), v prevodu <span style="font-style:italic">Nouvelles découvertes faites avec le microscope</span> (1747). Po Needhamovih opazovanjih so se v močnatih gojiščih, ki jih je pustil stati, po določenem času pojavila drobna živa bitja, ki jih je opazoval pod mikroskopom in jih zaradi njihove oblike imenoval "jeguljice". Ti mikroorganizmi naj bi se spontano porodili iz neživih snovi v gojišču. Needham je tako obudil hipotezo o spontanem porajanju, ki se je sicer skladala z njegovo osebno filozofijo in vero, skladala pa se je tudi z nekaterimi materialističnimi filozofskimi tokovi, ki so se s hipotezo o spontani dejavnosti materije, ki lahko sama proizvede življenje, znebili nujnosti Božjega posega v materijo za razlago nastanka in ohranjanja življenja. "Needhamove jeguljice" so tako postale nekakšen slogan, s katerim so rokovali tako zagovorniki kot nasprotniki spontanega porajanja, tako materialisti kot njihovi sovražniki. Voltaire (1694–1778), na primer, je Needhamov mikroskop označil za "laboratorij ateistov" in se iz Needhama dolga leta grobo norčeval. Drugi so navdušeno posvojili Needhamova odkritja, med njimi materialista Paul-Henri Thiry d'Holbach (1723–1789) in Diderot. Vse te debate so bile bolj ali manj metafizične; znanstvene argumente proti spontanemu porajanju je v tem času obudil Lazzaro Spallanzani (1729–1799), ki je leta 1765 eksperimentalno dokazal, da so bila Needhamova gojišča kontaminirana in da njegovi rezultati zato niso veljavni. Za podrobnejši prikaz gl. Jacques Roger, nav. delo.</div> <a class="link_return" title="Go back to text" href="#ftn44_return">↵</a></div><div class="note" id="ftn45"><span class="noteLabel">15. </span><div class="noteBody">Charles Bonnet je leta 1740 opisal partenogenezo listnih uši in svoja odkritja predstavil pred Akademijo znanosti. Pozneje jih je izdal v knjigi <span style="font-style:italic">Traité d'insectologie</span> (1745). Živorodnost listnih uši je prvi opazoval Leeuwenhoek v letih 1695–1700, vendar ni prišel do nobenih sklepov. Problem je postavil Réaumur leta 1737, Bonnet pa ga je pripeljal do eksperimentalnih rezultatov. Vzel je samico listne uši in jo izoliral. Ta samica je skotila potomke. Te potomke je takoj spet izoliral in se tako prepričal, da ni prišlo do oploditve s strani samca. In vendar so te potomke, potomke teh potomk itn. vse skotile nove samice. Po tej poti je pridobil enajst generacij potomk. To je bil dokaz, da pri teh živalih razmnoževanje ne zahteva nujno oploditve. Njegov eksperiment so pozneje večkrat ponovili. Réaumur je o partenogenezi pisal v <span style="font-style:italic">Mémoires pour servir à l'histoire des insectes</span>, 4. zv., 13. razprava, 1742. O "hermafroditski" listni uši je pisal tudi Maupertuis v <span style="font-style:italic">Vénus physique,</span> str. 60–61.</div> <a class="link_return" title="Go back to text" href="#ftn45_return">↵</a></div><div class="note" id="ftn46"><span class="noteLabel">16. </span><div class="noteBody">Namig na vegetativno razmnoževanje, ki so ga opazovali pri ožigalkarjih in drugih živalih. Veliko odkritje tega časa je bil sladkovodni trdoživ (rod <span style="font-style:italic">Hydra</span>), znan že od začetka stoletja, ko ga je omenjal Leeuwenhoek. Leta 1740 je švicarski prirodopisec Abraham Trembley (1710–1784) v delu <span style="font-style:italic">Mémoires pour servir à l'histoire d'un genre de polype d'eau douce</span> (1744) opisal njegovo regeneracijo in vegetativno razmnoževanje. Trembleyjeva odkritja so osupila znanstveni svet predvsem zaradi svojih filozofskih implikacij. Iz lastnosti polipa je namreč sledil precej drugačen pojem življenja od mehanističnega, ki je bil pretežno uveljavljen. Regeneracijo so opazovali tudi pri drugih živalih, npr. rakovicah, deževnikih in morskih zvezdah. Maupertuis je svoje navdušenje nad trdoživom izrazil že v <span style="font-style:italic">Vénus physique,</span> str. 61–63.</div> <a class="link_return" title="Go back to text" href="#ftn46_return">↵</a></div><div class="note" id="ftn47"><span class="noteLabel">17. </span><div class="noteBody">Tj. po hipotezi dvojnega semena, ki jo zagovarjajo Maupertuis, Buffon in Diderot.</div> <a class="link_return" title="Go back to text" href="#ftn47_return">↵</a></div><div class="note" id="ftn48"><span class="noteLabel">18. </span><div class="noteBody">Tj. zunaj individua, prosto v naravi, kot material za spontano porajanje. Elementi niso nujno del obstoječega individua, ki bi porodil novega, ampak imajo zadostno lastno moč združevanja, da se sami najdejo in združijo v novo bitje; prim. § XXXIX, str. 57.</div> <a class="link_return" title="Go back to text" href="#ftn48_return">↵</a></div><div class="note" id="ftn49"><span class="noteLabel">19. </span><div class="noteBody">Gl. zgoraj, str. 11, op. 5.</div> <a class="link_return" title="Go back to text" href="#ftn49_return">↵</a></div><div class="note" id="Note58"><span class="noteLabel">6 </span><div class="noteBody"><span class="endnote_reference">*</span> <span style="font-style:italic">Prirodopis</span> g. de Buffona, 2. zv., 8. in 9. pogl., str. 303 in 322, louvrska izdaja. [Gl. <span style="font-style:italic">Histoire naturelle, générale et particulière,</span> 2. zv., 1749, str. 255–324. "Louvrska" izdaja je prva izdaja <span style="font-style:italic">Prirodopisa</span> iz Kraljeve tiskarne, Imprimerie royale.]</div> <a class="link_return" title="Go back to text" href="#Note58_return">↵</a></div><div class="note" id="ftn50"><span class="noteLabel">20. </span><div class="noteBody">Verjetno mikroorganizmi in druga na videz preprostejša živa bitja.</div> <a class="link_return" title="Go back to text" href="#ftn50_return">↵</a></div><div class="note" id="ftn51"><span class="noteLabel">21. </span><div class="noteBody">To metaforo najdemo pri zdravniku Théophilu de Bordeuju (1722–1776), ki jo uporabi za ponazoritev usklajenosti organov, delujočih v korist celote telesa. Gl. Théophile de Bordeu, <span style="font-style:italic">Recherches anatomiques sur la position des glandes et sur leur action</span> (1751) in Jacques Roger, nav. delo, str. 623. Diderot je metaforo domiselno prevzel v <span style="font-style:italic">D'Alembertovih sanjah.</span> Gl. Denis Diderot, <span style="font-style:italic">D'Alembertove sanje in drugi filozofski spisi,</span> str. 37 isl.</div> <a class="link_return" title="Go back to text" href="#ftn51_return">↵</a></div><div class="note" id="ftn52"><span class="noteLabel">22. </span><div class="noteBody">Zoofiti, "živalske rastline": imenovanje za živali, ki so zaradi pritrjenega načina življenja in netipične oblike spominjale na rastline (npr. ožigalkarji).</div> <a class="link_return" title="Go back to text" href="#ftn52_return">↵</a></div><div class="note" id="ftn53"><span class="noteLabel">23. </span><div class="noteBody">Ta sistem je atomizem, ki ga je filozofsko domislil Epikur, v pesnitvi <span style="font-style:italic">De rerum natura</span> ga je sežel Lukrecij, od 17. stoletja dalje pa so ga obujali različni misleci, npr. Pierre Gassendi (1592–1655) in Guillaume Lamy (1644–1683). Pri epikurejstvu so se navdihovali zlasti novi materialisti, kot so La Mettrie, d'Holbach, Diderot in drugi. Maupertuis se na več mestih v svojih spisih izrecno distancira od materializma, kar je v svojem komentarju <span style="font-style:italic">Eseja</span> izkoristil Diderot. Gl. spodaj, <span style="font-style:italic">Misli o interpretaciji narave,</span> § L, str. 102–105.</div> <a class="link_return" title="Go back to text" href="#ftn53_return">↵</a></div></div></div></body></html>