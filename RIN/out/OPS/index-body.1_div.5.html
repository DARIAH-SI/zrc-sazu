<html xmlns="http://www.w3.org/1999/xhtml"><head><!--THIS FILE IS GENERATED FROM AN XML MASTER. DO NOT EDIT (2)--><title>AVANTURE ZNANOSTI O ŽIVLJENJU  Biološka misel v francoskem razsvetljenstvu</title><meta name="author" content="Georges-Louis Leclerc Buffon Histoire naturelle, générale et particulière, avec la description du Cabinet du Roi (&#34;Premier discours. De la manière d'étudier et de traiter l'histoire naturelle&#34;; &#34;L'âne&#34;)1749, Pierre-Louis Moreau Maupertuis Essai sur la formation des corps organisés1754 Réponse aux objections de M. Diderot1756 in Denis DiderotPensées sur l'interprétation de la nature1754"/><meta name="generator" content="Text Encoding Initiative Consortium XSLT stylesheets"/><meta charset="utf-8"/><link href="stylesheet.css" rel="stylesheet" type="text/css"/><link href="print.css" rel="stylesheet" type="text/css" media="print"/></head><body id="TOP"><div class="teidiv"><h1 class="maintitle"><span class="head">AVANTURE ZNANOSTI O ŽIVLJENJU <br/>Biološka misel v francoskem razsvetljenstvu</span></h1><div class="chapter" id="index-body.1_div.5"><div class="pagebreak" id="pb.137"> [(137)] </div><div class="byline"><span class="docAuthor">Miran Božovič in Miha Marek</span></div><div class="teidiv1" id="index-body.1_div.5_div.1"><h2><span class="head">I</span></h2><p>V letih od 1749 do 1756 se je na filozofskem polju v Franciji odvijala debata med tremi zelo različnimi možmi. Te mislece je poleg njihove narodnosti združevalo skoraj le še to, da so vsi tako ali drugače, vsak v svojem slogu, zastopali prenovo filozofske misli. Izhajali so iz različnih socialnih ozadij, imeli so različno izobrazbo, različne ambicije, različne interese in različne bojazni. Njihova debata je potekala po utečenem mehanizmu objav in odgovorov, v odobravanju ali nasprotovanju, v stalnem in ažurnem odzivanju. Njihova misel je bila vztrajna, postopna in temeljita, zato je lahko utirala globoke spremembe. V skladu z intelektualnim bontonom dobe je njihova debata tekla v ozračju spoštljivosti, vzajemne naklonjenosti in neusmiljene vljudnosti. Ta osnovna iskrenost je bila toliko lažje dosegljiva, ker so se avtorji strinjali v nekaterih bistvenih predpostavkah, ki so jih vsi trije sprejemali, medtem ko so se razlikovali zgolj v sklepih, ki so jih iz teh predpostavk izpeljevali. Te skupne predpostavke so zadevale zlasti vlogo razuma v filozofskem mišljenju ter vlogo tega mišljenja v celoti človeške vednosti. Razumu so pripisovali vlogo vrhovnega razsodnika v zadevah filozofije, in ta razum je bil po svojem bistvu sekularen. Filozofija je torej pomenila neko bistveno sekularno področje vednosti. Ta sekularna vednost ni nujno vsa možna vednost, morda pa je to tista vednost, ki nas pelje najdlje. Zaradi te pretenzije po sekularnosti, ki zarisuje neko avtonomno področje vednosti, imenovano "filozofija", lahko tukaj predstavljene avtorje, Buffona, Maupertuisa in Diderota, v širšem smislu označimo za razsvetljence, v ožjem, francoskem smislu pa jih lahko imamo za <span style="font-style:italic">philosophes,</span> filozofe.</p><p>Ta "filozofija" je bila veda drugačne narave od današnjega pomena te besede. Danes filozofija, vsaj po enem razumevanju, velja za vedo, ki bolj ali manj neposredno izhaja iz človekovega samospraševanja. Včasih je to spraševanje tako oddaljeno od formalnih meril katerekoli definirane vede, da ga skoraj ne moremo več imeti za vedo, ampak kvečjemu za ustvarjalno <span class="pagebreak" id="pb.138"> [138] </span>dejavnost mišljenja, ki si sproti, po svojih trenutnih potrebah, postavlja pravila in metodo. V vsakem primeru ta filozofija korenini v refleksiji, v obratu človeškega mišljenja vase, iz česar morda, ali pa tudi ne, izhaja neko spoznanje. Iz te refleksivne osnove izhajajo različne filozofske panoge. Te panoge se pogosto iztečejo zgolj v posebne "obrti," od katerih vsaka proizvaja svoje produkte brez ozira na druge in brez nanašanja na njihov skupni vir, ki je refleksija. Če filozofijo razumemo kot dejavnost refleksije, jo lahko imamo za osnovo vseh drugih ved, ki izhajajo iz človeškega samospraševanja, to je vseh humanističnih in družboslovnih ved, četudi lahko tudi te pogosto zastrejo, opustijo ali celo zavrnejo vsako takšno zakoreninjenost. To jim je morda lažje odpustiti, ker je tudi za ožje filozofske panoge in "smeri" pogosto značilno isto zanemarjanje.</p><p>V času Buffona, Diderota in Maupertuisa je bila filozofija hkrati več in manj od take refleksije. Imela je večje področje pristojnosti, vendar, vsaj na videz, manjšo globino, manjšo intenzivnost, manjšo osredotočenost. Filozofija še ni bila stroka. Ali drugače, ime filozofija je pomenilo nekaj drugega kot danes. To ime ni opredeljevalo neke vede niti nekega posebnega področja ali vira spraševanja, ampak je pomenilo neko prakso, neko dejavnost mišljenja.<span id="ftn155_return"><a class="notelink" title="Prim. Ernst Cassirer, Filozofija razsvetljenstva, str. 4–6." href="#ftn155"><sup>1</sup></a></span> To je od drugih dejavnosti mišljenja ločevalo njeno orodje, razum. Filozofija ni bila neka v izhodišču neopredeljena miselna dejavnost, ki svojega orodja ne pozna vnaprej in ga zato iznajdeva hkrati s svojim spraševanjem, ampak je bila to dejavnost vnaprej postulirane in posebne zmožnosti mišljenja, razuma. Ta razum spoznava in spoznava lahko karkoli. To je njegov postulat. Razum se lahko uperi v katerokoli področje naravne, družbene ali nadčutne resničnosti in vse predmete, ki si jih izbere, spoznava na sebi lasten način, naj gre za naravo, človeka, celo Boga.</p><p>Toda kaj je ta filozofija? To je filozofija, ki pomeni isto kot znanost. Diderot je to enačbo izrecno zapisal že v prospektu za <span style="font-style:italic">Enciklopedijo,</span> kjer govori o "filozofiji ali znanosti (kajti ti besedi sta sopomenki)."<span id="ftn156_return"><a class="notelink" title="Denis Diderot, Œuvres. Tome 1. Philosophie, str. 228. Za natančnejšo analizo razmerja med razumom, filozofijo, znanostjo in sekularnostjo v Encikloped…" href="#ftn156"><sup>2</sup></a></span> To pomeni, da so predmeti, ki z današnjega gledišča sodijo v naravoslovje, na primer elektromagnetizem, drugi, ki sodijo v filozofijo, na primer obstoj duše, in tretji, ki so nekje vmes, na primer narava materije, združeni v okviru te široko razumljene filozofije. Vse tri omenjene in mnoge druge teme obravnavajo <span class="pagebreak" id="pb.139"> [139] </span>filozofi na straneh te knjige in zanje so vse del enega samega projekta, projekta filozofije. Ta filozofija torej združuje in ne ločuje, ne ločuje se po panogah, ne ločuje se od znanosti. Nedvomno je ta – resnična ali navidezna – enotnost zgodovinsko pogojena, značilna za obdobje, v katerem se naravoslovne in druge znanosti še niso profilirale in razločile druga od druge, panoge in smeri filozofije pa še niso dosegle svoje današnje skorajšnje nepretočnosti. V skladu s tem enotnim pogledom moramo obravnavati tudi teme teh besedil. Znanstveni in filozofski problemi se morda potem ne bodo več kazali kot problemi dveh ločenih področij, ampak kot stični predmeti, ki se lahko sklenejo v celoti razuma.</p></div><div class="teidiv1" id="index-body.1_div.5_div.2"><h2><span class="head">II</span></h2><p>Spisi, zbrani v tej knjigi, so izhajali v obdobju nekaj let sredi osemnajstega stoletja. To je bilo obdobje deloma že izoblikovanega in deloma še porajajočega se razsvetljenskega mišljenja. Za obdobje razsvetljenstva v Franciji lahko morda zelo okvirno rečemo, da se pokriva z vladavinama dveh kraljev, Ludvika XV. (1723–1774) in Ludvika XVI. (1774–1792). S tega stališča je nekaj let, v katerih so izšli pričujoči spisi, zgolj kratek, ozek izsek iz zgodovine razsvetljenske misli. Izsek, ki pa je v neki meri vendarle reprezentativen, ko poskušamo na eni strani prikazati in na drugi bolje razumeti posebno področje zgodovine znanosti, ki se ukvarja z zgodovino vednosti o življenju ali biologije v sodobnem pomenu besede. Ta zgodovina znanosti je od razsvetljenstva do danes tesno povezana s filozofijo. V splošnem lahko "filozofijo biologije" razumemo na dva načina, ki se gibljeta v dveh različnih smereh. Na eni strani je filozofija oziroma epistemologija biologije kot strokovno področje filozofije znanosti. Ta panoga preučuje zgodovino biološke znanosti in razvoj njenih pojmov od njenih začetkov do sodobnosti. Ta zgodovina je pretežno zgodovina evolucijske misli ter pojmov, ki jih je ta vpeljala v naravoslovno znanost. Te pojme, pojme darvinizma, je še danes težko ustrezno razumeti in za to obstajajo razlogi, morda tehtnejši od golega nepoznavanja.<span id="ftn157_return"><a class="notelink" title="Biolog Ernst Mayr na primer interpretira Darwinovo znanstveno revolucijo predvsem kot ontološko revolucijo, kot zamenjavo ontologije bistev s populaci…" href="#ftn157"><sup>3</sup></a></span> Evolucijska biologija za znanost in za filozofijo znanosti nedvomno pomeni nekaj novega.</p><p>Na drugi strani je smer, znotraj katere sta biologija in filozofija v razmerju, drugačnem od njunega razmerja v filozofiji znanosti. Ta druga filozofija <span class="pagebreak" id="pb.140"> [140] </span>ni filozofija <span style="font-style:italic">o</span> biologiji, ampak je, če se tako izrazimo, biološka filozofija, naj jo imenujemo filozofija življenja, vitalizem ali kako drugače. Te filozofije ne zanima toliko zgodovina znanosti, še manj morda znanost kot taka. "Biološka filozofija" je tista, ki uporablja pojme biologije za svoje namene. In ti nameni niso zgodovinopisni ali znanstveni, ampak filozofski. Tu spoznanja biologije bolj ali manj uspešno, bolj ali manj legitimno prehajajo na neko drugo področje vednosti.</p><p>Vrnimo so v zgodovinski trenutek avtorjev teh besedil. Za filozofa znanosti se ta čas morda ne zdi zelo pomemben, vsaj če nanj gledamo z distance nekaj desetletij, iz preteklosti ali prihodnosti. Če gledamo v preteklost, do začetka stoletja, vidimo newtonovsko fiziko, to skalo novoveške znanosti. Na začetku stoletja je bila njena pot na Francoskem trda. Ker se je zoperstavila kartezijanski fiziki, so jo nekateri pravoverni filozofi zavračali kot nekonsistentno novotarijo. Mladi matematik Maupertuis je bil med prvimi, ki so na domačih tleh širili newtonovski nauk. Anglofil Voltaire se ga je že zgodaj trudil popularizirati v delih <span style="font-style:italic">Lettres philosophiques</span> (1734) in <span style="font-style:italic">Éléments de la philosophie de Newton</span> (1738). Do petdesetih let se je ta nauk že bolj ali manj dokončno utrdil, z njim pa se je uveljavil tudi nov model znanosti. V Franciji so se uveljavili ustvarjalni Newtonovi sledilci, newtonovski znanstveniki, med najslavnejšimi d'Alembert. Dnevi slave, ko je bila newtonovska mehanika še avantgardna in znanost še ne popolnoma "novoveška", so do leta 1750 že minili. Vendar tudi še niso prišli dnevi neke druge nove znanosti, biologije. Za to mora zgodovinar znanosti pogledati petdeset let naprej, do začetka devetnajstega stoletja. Tam je Lamarck, tam so drugi, ki so biologijo "izumili" in ji dali ime.<span id="ftn158_return"><a class="notelink" title="Ime &#34;biologije&#34; kot znanosti o zakonih živega sta leta 1802 sočasno iznašla Jean-Baptiste Lamarck (1744–1829) v Franciji in Gottfried Reinhold Trevira…" href="#ftn158"><sup>4</sup></a></span> Lahko bi rekli, da se je z biologijo kot posebno vedo takrat šele zares začelo. Z Lamarckovo, prvo "pravo" teorijo evolucije, z Bichatovo (1771–1802) histologijo, s celično teorijo, z Mendlovo (1822–1884) genetiko in nazadnje z Darwinovo (1809–1882) teorijo evolucije z naravno selekcijo, krono vse dotedanje in temeljem vse nadaljnje biologije. Zgodovina evolucijske biologije se torej začenja z izidom Darwinovega <span style="font-style:italic">Nastanka vrst</span> (1859). Če je to res, kako nam lahko študij dokaj neznanih protobioloških besedil <span class="pagebreak" id="pb.141"> [141] </span>dokaj neznanih preddarvinističnih filozofov pomaga pri razumevanju zgodovine biologije?</p><p>Tisto znanstveno zgodovinopisje, ki se je kalilo na matematični fiziki kot tisti najbolj "znanstveni" znanosti, uvajalki novoveške znanosti, in se je formiralo ob problemih Kopernika, Keplerja, Galileja, Newtona, znanstvene misli Buffona, Maupertuisa in Diderota morda ne bi več štelo za svoje področje. Medtem pa si na drugi strani, med zgodovinarji biologije, lahko zamislimo mnenje, in to morda ne neutemeljeno, da je darwinovski dogodek definiral tako preteklost kot prihodnost, in če je prihodnost zavzeta v njegovem potrjevanju, je preteklost omembe vredna kvečjemu toliko, kolikor lahko avtorje pred Darwinom jemljemo kot "slutnjo" Darwina, ali, kar je bolj tvegano, kot njegove "predhodnike."<span id="ftn159_return"><a class="notelink" title="Zanimivo je, kako pogosto v študijah o zgodovini biologije najdemo demantije glede predhodništva v evolucijskem mišljenju. Resda Lukrecij, na primer, …" href="#ftn159"><sup>5</sup></a></span></p><p>Toda dejstvo je, da je zgodovina, zlasti v znanosti, več kot zgolj delo genijev, ki so, kot pravi Diderot, tako redki in težko ulovljivi. Ta zgodovina je delo vseh, ki so v znanosti delali, o njej razmišljali in pisali. Majhne in velike figure se enako vpisujejo vanjo. Morda se pomen majhnosti in veličine tu celo zabriše. Nedvomno je vsaj to, da noben genij ne nastane iz nič in da za vsakim velikim dosežkom stoji tisoč drugih ljudi in misli. V filozofiji ni nič drugače; tudi tu jih dela veliko, slavnih pa je le malo. Le da tu v enačbo genija nemara vstopi še en dejavnik: slog.</p></div><div class="teidiv1" id="index-body.1_div.5_div.3"><h2><span class="head">III</span></h2><p>Georges-Louis Leclerc, pozneje Leclerc de Buffon ali enostavno Buffon (1707–1788), je pri nas dokaj neznano ime v svojem času dokaj slavnega moža. Vendar je bila Buffonova slava že od začetka njegove kariere nenavadno nestalna, iz desetletja v desetletje, od osemnajstega stoletja do danes, je njegov ugled v znanstveni in literarni kritiki močno nihal. Zdaj je veljal za velikega pisatelja in prirodopisca, zdaj za znanstvenega diletanta in "napihnjenega deklamatorja", kakor ga označi Rameaujev nečak.<span id="ftn160_return"><a class="notelink" title="Denis Diderot, Rameaujev nečak; Paradoks o igralcu, str. 34." href="#ftn160"><sup>6</sup></a></span> To neprestano nihanje Buffonovega ugleda, ki je bilo povezano tudi z njegovim <span class="pagebreak" id="pb.142"> [142] </span>vseživljenjskim nabiranjem prijateljev in sovražnikov, je v ironičnem kontrapunktu z neomajnostjo njegovega temperamenta, njegovo nadčloveško vztrajnostjo in njegovo eminentno buržoazno delavnostjo.<span id="ftn161_return"><a class="notelink" title="Na svojem posestvu pri kraju Montbard v Burgundiji, kjer je preživel večji del leta, naj bi Buffon delal po štirinajst ur na dan. Ker je imel težave z…" href="#ftn161"><sup>7</sup></a></span> Zadržanost ni bila Buffonova vrlina in svoje dosežke je vsekakor imel za dosežke genija. Toda ob tem je takoj dejal, v enem od svojih najslavnejših izrekov, da je genij plod ne naravnega talenta, ampak volje. <span style="font-style:italic">Le génie n'est qu'une plus grande aptitude à la patience.</span> Genij je zgolj večja sposobnost potrpljenja. Biti potrpežljiv je zanj pomenilo predvsem delati brez pričakovanja hitrega poplačila. Od začetnih uspehov <span style="font-style:italic">Prirodopisa</span> je bilo res potrebnega še precej potrpljenja, da je v znanstvenem delu, ki je bilo vselej naporno in pogosto mukotrpno, vztrajal še štirideset let, do svoje smrti. Buffon je znal odlagati ugodje. Tako v znanosti kakor v literaturi. Svoje vire je preučeval enako vztrajno, kakor je pilil svoje knjige. Podatke je sejal z enako pozornostjo kot besede. Ne pri enem ne pri drugem ni maral polovičarstva. Zaradi te svoje naravne ambicioznosti in spontane neskromnosti si je nakopal marsikaterega sovražnika. S temi je ravnal podobno, kot je ravnal s svojimi prijatelji, velikodušno. Merilo, po katerem je meril druge, je bil namreč vselej on sam.</p><p>V svojem času je bil Buffon slaven kot avtor monumentalnega <span style="font-style:italic">Prirodopisa,</span> ki sodi med velike francoske uspešnice stoletja.<span id="ftn162_return"><a class="notelink" title="Med temi uspešnicami, ki vključujejo romane Montesquieuja, Marivauxa, abbéja Prévosta in prevode Richardsona, omenimo dve, ki sta po obsegu in predmet…" href="#ftn162"><sup>8</sup></a></span> Med prijatelji je veljal za učenjaka, znanstvenika, enega največjih piscev dobe. Med sovražniki za brezobzirnega ambiciozneža, povzpetnika, znanstvenega diletanta. Buffon je gotovo sodil v tisto kategorijo ljudi, ki jo d'Alembert v <span style="font-style:italic">Uvodu</span> v <span style="font-style:italic">Enciklopedijo</span> imenuje <span style="font-style:italic">gens de lettres,</span> literati. Literat je nekdo, ki piše. Vendar to ni dovolj. Literat ni zgolj pisatelj, ni zgolj mojster peresa. Je nekdo, ki je hkrati strokovnjak na nekem področju, v naravoslovnih, družbenih ali tehničnih vedah. Za <span style="font-style:italic">Enciklopedijo</span> so ti pišoči strokovnjaki prispevali gesla, ki so, če le mogoče, zadevala njihovo strokovno področje. Toda poleg tega, <span class="pagebreak" id="pb.143"> [143] </span>da so bili podkovani na nekem določenem področju vednosti, so morali biti tudi pismeni. Ta pismenost, ki se ji je, z navdihom muze, včasih pridružil celo osebni slog, je bila za znanstvenika enako velika vrlina kot strokovnost. Med tema dvema póloma, slogom in strokovnostjo, se je odvijalo Buffonovo delo na <span style="font-style:italic">Prirodopisu.</span></p><p>Že pred izdajo <span style="font-style:italic">Prirodopisa</span> je imel Buffon za seboj zavidljivo znanstveno kariero. Njegov oče je bil pravnik in član dijonskega parlamenta in za sina je bila pripravljena ista pot. Toda sin se je odločil za kariero v znanosti, kar je bilo v očeh družine skoraj tako tvegana in nespametna izbira, kakor pozneje, in do danes, umetniška. Buffonu ni nič zagotavljalo, da se bo uveljavil na področju, na katerem je bil skoraj čisti novinec, saj je navsezadnje študiral pravo. Toda Buffonove ambicije so se obrestovale. Kot samouk se je vrgel v matematiko, si dopisoval s slavnim švicarskim matematikom Gabrielom Cramerjem (1704–1752) in sčasoma sam napisal nekaj razprav, ki so ga nazadnje pripeljale do pariške Akademije znanosti, osrednje institucije, ki je nadzirala in s svojim sprejemanjem ali zavračanjem sankcionirala praktično celotno znanstveno dejavnost na Francoskem. Z vztrajnim delom in postopnim uveljavljanjem v znanstveni hierarhiji je bil Buffon leta 1734 sprejet na Akademijo kot pomožni član (<span style="font-style:italic">membre adjoint</span>) na oddelku za mehaniko. Leta 1736 je bil povišan v pridruženega člana (<span style="font-style:italic">membre associé</span>) in premeščen na oddelek za botaniko, kjer je nadomestil slavnega botanika Bernarda de Jussieuja. Leta 1739, pri dvaintridesetih, je bil imenovan za upravitelja Kraljevega vrta (<span style="font-style:italic">Jardin du Roi</span>) in kraljeve prirodopisne zbirke (<span style="font-style:italic">Cabinet du Roi</span>). Leta 1753, ob izidu četrtega zvezka <span style="font-style:italic">Prirodopisa,</span> je bil sprejet na Francosko akademijo. Buffonu se je vedno obrestovala njegova praktična modrost, njegov čut za socialne mehanizme, ki mu je omogočil, da je znotraj starega režima izrabil vsa sredstva za napredovanje po družbeni lestvici in za uresničenje svojih velikih ambicij.</p><p><span style="font-style:italic">Prirodopis v splošnem in posebnem oziru, z opisom Kraljeve zbirke</span> je Buffonovo življenjsko delo. Izhajal je celih štirideset let, živel s svojim avtorjem in sledil spremembam njegovih filozofskih in znanstvenih nazorov. Kakor je morda neogibno za vsako življenjsko delo, ga je ustavila šele avtorjeva smrt.<span id="ftn163_return"><a class="notelink" title="Buffonovo delo je po njegovi smrti nadaljeval Lacépède, ki je izdal še popisa plazilcev in rib (1788–1804). Toda to je bilo znanstveno, ne avtorsko na…" href="#ftn163"><sup>9</sup></a></span> Prvi trije zvezki <span style="font-style:italic">Prirodopisa</span> so izšli leta 1749, brez imen avtorjev, zgolj z naslovom dela in avtoritativnim pečatom Kraljeve tiskarne. Čeprav govorimo o "Buffonovem" <span style="font-style:italic">Prirodopisu,</span> je bil ta že od začetka delo dveh <span class="pagebreak" id="pb.144"> [144] </span>avtorjev, Buffona in njegovega sodelavca in podrejenega Louisa Daubentona (1716–1799), ki je bil zaposlen kot skrbnik prirodopisne zbirke v Kraljevem vrtu. Buffon je deloval kot filozofski in poetični motor <span style="font-style:italic">Prirodopisa.</span> Daubenton je bil zadolžen za anatomski del in je veljal za treznejšega, sicer manj navdahnjenega, zato pa, vsaj po mnenju nekaterih, znanstveno verodostojnejšega partnerja v tandemu.<span id="ftn164_return"><a class="notelink" title="Razliko med Daubentonovo strokovnostjo in Buffonovo muhavostjo so pogosto izrabljali za omalovaževanje Buffona. Daubenton je po Buffonovi smrti postal…" href="#ftn164"><sup>10</sup></a></span> Prvi zvezki <span style="font-style:italic">Prirodopisa</span> so se pojavili kot senzacija, bili so prodajna uspešnica in široko brani med naraščajočim meščanskim občinstvom, ki je bilo enako kot berljivih romanov željno berljive znanosti. Buffon si je na mah ustvaril ime, in sicer predvsem kot stilist. Njegovi poetični opisi živali, narave in človeka so pri bralstvu, če že ne pri ortodoksnih znanstvenikih, vselej želi navdušenje. Ta Buffonov veliki literarni uspeh se morda zdi nenavaden, zlasti ker je <span style="font-style:italic">Prirodopis</span> po svojem osnovnem namenu znanstveno in ne literarno delo. Navidezni paradoks, da se je Buffon s svojim velikim znanstvenim projektom uveljavil prvenstveno kot pisatelj, je paradoks njegove kariere nasploh. Ali je treba Buffona šteti med znanstvenike ali med pisatelje? Ali je njegov prispevek večji v zoologiji, matematiki, fiziki, gozdarstvu, livarstvu – ali v literaturi?</p></div><div class="teidiv1" id="index-body.1_div.5_div.4"><h2><span class="head">IV</span></h2><p>Vprašanje stila in znanstvene vrednosti je manj zagonetno pri delu drugega avtorja v tej knjigi. Pierre-Louis Moreau de Maupertuis (1698–1759) ne šteje med večja imena francoske književnosti, kot Buffon in Diderot. Znan je predvsem kot matematik in fizik. Že leta 1728 je bil goreč newtonovec in pri tridesetih je ob svojem bivanju v Angliji postal član londonske Kraljeve združbe. Po navodilih pariške Akademije znanosti je v letih 1736–1737 vodil uspešno odpravo na severni pol, s katero je proslavil Newtona in domov pripeljal Laponko. Leta 1740 se je na povabilo Friderika II. odpravil v Berlin in bil dve leti pozneje izvoljen na mesto predsednika pruske Akademije znanosti. V teh zgodnjih in srednjih letih je izdal vrsto astronomskih, fizikalnih, matematičnih in geografskih del. Za našo temo pa je najpomembnejši njegov poseg na področje znanosti o življenju.</p><p>V dveh delih, izdanih po priložnostnem navdihu, je Maupertuis posegel na zanj novo področje. Leta 1744 je v Pariz prispela človeška atrakcija, črnec albin. Maupertuis si je to nenavadno bitje ogledal in to ga je spodbudilo, <span class="pagebreak" id="pb.145"> [145] </span>da je kot ekskurz iz svojega dotedanjega pisanja izdal razpravo z naslovom <span style="font-style:italic">Dissertation physique à l'occasion du nègre blanc</span> (1744), v kateri je obravnaval ta primer in razpravljal o vzrokih zanj. To razpravo je v naslednjem letu razširil do večje izčrpnosti in splošnejšega dometa in jo izdal pod naslovom <span style="font-style:italic">Vénus physique</span> (1745). V njej je sistematično povzel dotedanja dognanja o razmnoževanju živali, s poudarkom na starih, a še vedno aktualnih raziskavah Williama Harveyja (1578–1657) z osemenjevanjem srnjadi. Govoril je tudi o preformaciji, predobstoječih klicah in spačkih, vselej s pravšnjo mero skepse in humorja. Vsa ta resnična in navidezna spoznanja o razmnoževanju so mu služila pri oblikovanju hipoteze, ki sega precej dlje od teh dejstev samih, saj je filozofske, ontološke narave. To hipotezo je Maupertuis sežel v kratek spis z naslovom <span style="font-style:italic">Dissertatio inauguralis metaphysica, de universali naturae systemate, pro gradu doctoris habita,</span> ki ga je pod lažnim imenom izdal v Berlinu leta 1751. Ta spis je tri leta pozneje anonimno izšel v Parizu pod naslovom <span style="font-style:italic">Esej o nastajanju organiziranih teles.</span> Če je verjeti prav tako anonimnemu avtorju predgovora,</p><div class="cit"><span class="quote">‘"[g]re za eno najboljših del o metafiziki ali vsaj za eno najlepše napisanih. Odveč bi bilo navajati ime avtorja. Po vsem, kar smo povedali, je dovolj jasno, za koga gre. In sploh ga bodo tisti, ki poznajo njegov slog, zlahka prepoznali. Ima neki slog, ki mu je lasten, kot vsi veliki pisci. Njegov je jasen in natančen, kratek in jedrnat, eleganten brez narejenosti in s tem resnično filozofski."<span id="ftn165_return"><a class="notelink" title="Essai sur la formation des corps organisés, str. xi–xii." href="#ftn165"><sup>11</sup></a></span>’</span></div><p>V <span style="font-style:italic">Eseju</span> je Maupertuis podal, če uporabimo moderni izraz, neki <span style="font-style:italic">model</span> materije, ki naj bi pojasnil pojav živih organizmov in njihovega razmnoževanja. Ta model je Diderota vodil do odločilnega koraka njegove filozofije, hipoteze o bistveni občutljivosti materije, nakazane v <span style="font-style:italic">Mislih o interpretaciji narave</span> (1754), domišljene in izdelane v <span style="font-style:italic">D'Alembertovih sanjah</span> (1769).</p></div><div class="teidiv1" id="index-body.1_div.5_div.5"><h2><span class="head">V</span></h2><p>Ko je Denis Diderot (1713–1784) leta 1753, v obdobju, ko je bila <span style="font-style:italic">Enciklopedija</span> po dveh izdanih zvezkih začasno prepovedana, pisal aforizme <span style="font-style:italic">Interpretacije narave,</span> je imel za seboj že dovolj dolgo avtorsko pot, s katero si je prislužil tudi določeno zloglasnost.</p><p>Njegova hoja po robu se je začela z anonimno objavo <span style="font-style:italic">Pensées philosophiques</span> (1745), ki jih je pariški parlament kot protikrščanske obsodil na <span class="pagebreak" id="pb.146"> [146] </span>sežig. V tem času se je začel oblikovati projekt <span style="font-style:italic">Enciklopedije,</span> h kateremu sta bila kot sodelujoča urednika in prevajalca povabljena Diderot in d'Alembert, ki sta z letom 1747, po umiku abbéja Gua de Malvesa (1712–1786), postala glavna urednika. Drugi Diderotov met je bil svobodomiselni roman <span style="font-style:italic">Les Bijoux indiscrets</span> (1748), ki je doživel zavidljiv bralski uspeh, verjetno ne toliko zaradi svoje filozofske vsebine, ki se je nekaj let kasneje pretočila v <span style="font-style:italic">Misli o interpretaciji narave,</span> ampak bolj zaradi erotičnih tonov. Tretji podvig, ki je bil z vidika oblasti kaplja čez rob, je bilo <span style="font-style:italic">Pismo o slepih v rabo tistim, ki vidijo</span> (1749). Kljub anonimnosti spisa so Diderota poleti istega leta po nalogu <span style="font-style:italic">lettre de cachet</span> aretirali in zaprli v ječo v Vincennesu. Priznati je moral avtorstvo <span style="font-style:italic">Pensées, Bijoux</span> in<span style="font-style:italic">Pisma</span> ter obljubiti, da v prihodnje ne bo objavljal nevarnih del. V priporu, sicer dokaj udobnem, je bral in glosiral novo izdane prve tri zvezke <span style="font-style:italic">Prirodopisa</span> <span id="ftn166_return"><a class="notelink" title="Te glose so se izgubile. Po izpustitvi iz Vincennesa jih Diderot ni mogel več izterjati. Gl. Arthur M. Wilson, Diderot, sa vie et son œuvre, str. 92." href="#ftn166"><sup>12</sup></a></span> in se z apeli in priporočili trudil dokazati svojo pohlevnost in dobronamernost pred oblastjo. Njegovo izpustitev so z mnogimi napori pospešili založniki <span style="font-style:italic">Enciklopedije,</span> ki so se ustrašili izgube urednika pri tem uredniško in finančno tako zahtevnem projektu. Diderot je bil priprt nekaj več kot tri mesece, do novembra 1749. Ta pripor ga je postavil na realna tla in mu dal vedeti, da mora ravnati previdneje, če hoče ohraniti svobodo za delo, zlasti za delo na <span style="font-style:italic">Enciklopediji.</span> Čeprav je Diderot v prihodnje še vedno pogosto tvegal, je to hotel početi varneje, vendar ne da bi moral zapasti dvoličnosti. Ko je pisal nizozemskemu spiritualistu Hemsterhuisu (1721–1790), se je primerjal z avtorji, kot sta Voltaire in Buffon, ki jima je očital hipokrizijo, in o svoji lastni tvegani karieri filozofa in enciklopedista zapisal: "Jaz sem se rešil z najbolj prefinjenim ironičnim tonom, ki sem ga zmogel, s splošnostmi, lakoničnostjo in nejasnostjo."<span id="ftn167_return"><a class="notelink" title="Denis Diderot, Œuvres. Tome 1. Philosophie, str. 770. Kljub temu Diderot ponekod zagovarja neko nujno hipokrizijo filozofa; gl. npr. D'Alembertove san…" href="#ftn167"><sup>13</sup></a></span> Ta taktika oblikuje tudi <span style="font-style:italic">Misli o interpretaciji narave.</span></p><p>To Diderotovo delo je izšlo ob koncu leta 1753, sočasno s tretjim zvezkom ponovno dovoljene <span style="font-style:italic">Enciklopedije</span>. Prvotni naslov knjige je bil <span style="font-style:italic">O interpretaciji narave.</span> V drugi izdaji, ki je sledila že na začetku leta 1754, je Diderot naslov dopolnil v <span style="font-style:italic">Misli.</span> Z novim naslovom je poudaril diskurzivno, nezaključeno naravo besedila, in da bi se izognil neustreznim pričakovanjem bralca, je v prvem paragrafu svoj miselni proces izrecno opredelil kot esejistično "tavanje", ki se svobodno predaja trenutni privlačnosti predmeta, ne da bi <span class="pagebreak" id="pb.147"> [147] </span>sledilo neki vnaprej začrtani nalogi. In res so <span style="font-style:italic">Misli</span> le rahlo povezana, bolj ali manj koherentna zbirka aforizmov o problemih nove znanosti, tako tistih najbolj temeljnih, ontoloških, kot tistih najbolj praktičnih, metodoloških. To jih seveda uvršča pod pokroviteljstvo Francisa Bacona. Že s prospektom za <span style="font-style:italic">Enciklopedijo</span> (1750)<span style="font-style:italic">,</span> ki ga je napisal Diderot, in d'Alembertovim <span style="font-style:italic">Uvodom</span> v prvem zvezku sta urednika postavila kanclerja Bacona v samo jedro enciklopedičnega projekta. Sledeč njegovi shemi vednosti sta oblikovala tudi svojo enciklopedično shemo znanosti<span style="font-style:italic">.</span> Zato ni čudno, da se je Diderot z Baconom namenoma istovetil in ga v <span style="font-style:italic">Mislih</span> formalno in pogosto tudi vsebinsko posnemal. <span style="font-style:italic">Misli o interpretaciji narave</span> so nekakšen Diderotov osebni <span style="font-style:italic">Novi organon,</span> delo, ki hkrati govori<span style="font-style:italic">o</span> znanosti in <span style="font-style:italic">za</span> znanost. Ta nova znanost pa je znanost, polna vprašanj, in to predvsem vprašanj o sami sebi. V nadaljevanju se bomo dotaknili štirih. Ta vprašanja so: razlika med prirodopisom in fiziko; matematizacija znanosti; ontološka narava materije; zgodovina narave in evolucija.</p></div><div class="teidiv1" id="index-body.1_div.5_div.6"><h2><span class="head">VI</span></h2><p>V naravoslovju obstajata, ali sta obstajala, dva pristopa k preučevanju narave. Prvi je prirodopis (<span style="font-style:italic">histoire naturelle</span>), veda, ki ima za glavni cilj opisovanje in razvrščanje naravnih pojavov, kakor so živali, rastline in kamnine. To je opisni del naravoslovja. Drugi pristop je značilen za fiziko (<span style="font-style:italic">physique</span>) v širšem, aristotelovskem smislu. Fizika išče temeljne zakone narave in je pojasnjevalni del naravoslovja. To razlikovanje je znano že od Aristotela. Ima torej dolgo tradicijo. V času razsvetljenstva je bilo še jasno zaznavno. Ta različna pristopa k pojavom, opisni in pojasnjevalni, sta lahko celo prihajala v konflikt, kar danes, kot se zdi, ni več mogoče.</p><p>Vzemimo na primer vedo, ki je tu najbolj v središču, biologijo. V biologiji sta opisni in pojasnjevalni cilj del ene in iste vede. Imamo evolucijsko utemeljeno sistematiko in imamo panoge, ki iščejo zakone živega, na primer biokemijo, fiziologijo, etologijo itn. Vsaka od teh dveh strani ima svoje cilje in občasno druga drugi pomagata. Z vzporejanjem zaporedij določenih delov genoma različnih vrst živih bitij lahko, če poznamo zakone mutacij tega dela genoma in druga funkcionalna načela dednega materiala, ugotavljamo evolucijska razmerja med temi vrstami in se tako bližamo oblikovanju naravnega sistema živega sveta. Iskanje zakonitosti torej ni v nasprotju z opisovanjem danosti.</p><p>V času Buffona, Maupertuisa in Diderota je bilo drugače. Mnogi so <span class="pagebreak" id="pb.148"> [148] </span>dvomili o legitimnosti iskanja zakonov, če ne poznamo niti dejstev. Fontenelle (1657–1757) je denimo leta 1740 v glasilu <span style="font-style:italic">Journal des savants</span> zapisal, da "preden začnemo ustvarjati sisteme v fiziki, je treba počakati, da bomo imeli popoln prirodopis."<span id="ftn168_return"><a class="notelink" title="Bernard le Bovier de Fontenelle, &#34;Cours abrégé de Physique …,&#34; str. 19." href="#ftn168"><sup>14</sup></a></span> Torej popoln popis vseh naravnih pojavov. Varljivo upanje? Gotovo. In sklep? Za Fontenella je prirodopis "navsezadnje morda edina fizika, ki nam je dostopna."<span id="ftn169_return"><a class="notelink" title="Bernard le Bovier de Fontenelle, &#34;Éloge de M. Poupart,&#34; str. 254." href="#ftn169"><sup>15</sup></a></span> Če ni popolnega prirodopisa, ne more biti fizike. Če ne poznamo vseh relevantnih lastnosti vseh obstoječih naravnih bitnosti, ne moremo začeti spoznavati zakonitosti, ki vladajo nastajanju in minevanju teh bitnosti. Toda vseh dejstev ne bomo nikoli spoznali. Torej se moramo vdati v to, da bomo vselej razpolagali zgolj z nepopolnim popisom narave, obnemogli pred Buffonovim "neznanskim mnoštvom" naravnih pojavov.</p><p>Iz tega neskončnega napredovanja brez upanja konca, iz te neskončne raznolikosti narave, ki na videz onemogoča vsako spoznanje njenih zakonitosti, je mogoče priti samo z rezom. Z nekim postulatom. In lahko celo rečemo, da je to veliko čudenje nad bogastvom narave zgolj ostalina nekega prejšnjega časa, neke znanosti pred novoveško, nekega entuziazma renesanse, ki je v newtonovski znanosti izgubil svoje mesto. Nova znanost je s tem čudenjem opravila ali vsaj hotela opraviti. "Naloga filozofije je, da čudenje razprši," pravi Diderot.<span id="ftn170_return"><a class="notelink" title="Misli o interpretaciji narave, § X, gl. zgoraj, str. 74." href="#ftn170"><sup>16</sup></a></span> Postulat nove znanosti je postulat uniformnosti, in ta pravi, da je narava vedno in povsod ista in da poznati zakone enega pojava skoraj vedno pomeni poznati tudi zakone neštetih drugih, podobnih ali drugačnih, vendar v svojih zakonitostih vselej enotnih. Videz neskončne raznolikosti se tako izkaže za goli videz. Vsa raznolikost je zgolj posledica variacije majhnega števila osnovnih vzorov. Enega teh vzorov so izpostavili primerjalni anatomi, ko so odkrili natančne ustreznice, kost za kostjo, med skeleti vseh vretenčarjev. Ta enotnost ni mogla biti naključje. Bila je učinek Božje modrosti ali narave same.</p><p>Vsekakor pa je ta enotnost dajala upanje, da je mogoče zakone narave spoznati tudi na področju, ki se je zdelo za to najmanj primerno. Tudi iz prirodopisa je morda mogoče dobiti neko spoznanje o zakonih. Tudi pojavu življenja je mogoče iskati neki <span style="font-style:italic">logos.</span> Možna je bio<span style="font-style:italic">logija.</span> O tem se je morda najbolj jedrnato izrazil Maupertuis: "Če hočemo iz prirodopisa napraviti resnično znanost, se moramo lotiti raziskav, s katerimi ne bomo spoznavali <span class="pagebreak" id="pb.149"> [149] </span>zgolj posebnih oblik tega ali onega živega bitja, ampak splošno delovanje narave v proizvajanju in ohranjanju teh bitij."<span id="ftn171_return"><a class="notelink" title="Maupertuis, Lettre sur le progrès des sciences, str. 418." href="#ftn171"><sup>17</sup></a></span> Biologija je veda o splošnih zakonitostih življenja, o njegovih nevidnih zakonih, ne zgolj o vidnih podobnostih in razlikah.</p><p>Toda ta prehod ni enostaven. Prirodopis ni matematična fizika; ni ji niti blizu. Buffon na koncu svoje uvodne razprave to jasno izpostavi in na tem celo utemelji specifičnost vede, imenovane prirodopis, ki je veda o materialnih predmetih narave, o "stvareh", <span style="font-style:italic">choses,</span> v naravi. Teh "stvari" ni mogoče formalizirati brez preostanka, in to bistvenega preostanka. Kajti če jih poskušamo formalizirati, izraziti v jeziku matematike, zajeti v formule, v abstraktne izraze, smo prisiljeni "predmet prikrajšati za večino njegovih lastnosti in iz njega narediti abstraktno bitnost, ki ni več podobna realni bitnosti."<span id="ftn172_return"><a class="notelink" title="&#34;Prva razprava,&#34; gl. zgoraj, str. 37." href="#ftn172"><sup>18</sup></a></span> Takšno formalizacijo si lahko privoščimo pri predmetih, ki so za nas že od začetka bolj ali manj abstraktni, pri planetih, zvezdah, kometih, pri neizmerno oddaljenih nebesnih telesih. Toda le malokateri pojav v sublunarnem svetu je mogoče zvesti na formulo. Vsako spoznanje, ki ga dobimo zgolj z matematično formalizacijo, je nezadostno, saj predmetov ne zajame v njihovi materialni biti. Ta skepsa do matematizacije je eno od načel Buffonovega prirodopisa. Zadeva tudi sistematiko ali <span style="font-style:italic">metodo,</span> ki je, četudi ne matematičnega značaja, vendarle samo še en način za abstrahiranje bitnosti narave, saj tu iz celote nekega individua, na primer živali, izvzamemo poljubno izbrane lastnosti, ki jih nato vključimo v umeten sistem.</p><p>Paradoks Buffonovega prirodopisa je, da nasprotuje prav tisti abstrakciji, na kateri je prirodopis kot veda vselej temeljil.</p></div><div class="teidiv1" id="index-body.1_div.5_div.7"><h2><span class="head">VII</span></h2><p>Buffonovega nasprotovanja matematizaciji naravnih ved ne smemo jemati kot znak pomanjkljive poučenosti ali celo ignorance. Velika in navdihujoča dediščina newtonovske fizike je bila še vedno mogočna in je še vedno žela svoje uspehe. Še vedno je bila vseprisotna v umu avtorjev, kot so bili Buffon, Maupertuis, Diderot. Vsi trije so bili vešči matematike, najbolj verjetno Maupertuis, ki je v matematični fiziki preživel večji del svoje kariere in soustvarjal njene temeljne zakone, ki jim je pogosto dajal metafizični in teološki smisel.<span id="ftn173_return"><a class="notelink" title="Gl. npr. Accord des différentes lois de la nature, qui avoient jusqu'ici paru incompatibles (1744);Essai de cosmologie (1751). V ta okvir sodi fizikal…" href="#ftn173"><sup>19</sup></a></span> Buffon je, kot rečeno, svojo kariero v znanosti začel <span class="pagebreak" id="pb.150"> [150] </span>kot matematik. Na Akademiji znanosti se je kot mladenič uveljavljal s spisi o verjetnostnemu računu.<span id="ftn174_return"><a class="notelink" title="Za natančnejši pregled Buffonovega matematičnega dela gl. Jacques Roger, Buffon, str. 25–45, 60–65." href="#ftn174"><sup>20</sup></a></span> Tudi Diderot je ob teološkem študiju že zgodaj začel enciklopedično kariero. Matematika je bila bistveni del znanstvene omike in Diderot se je matematike učil s tem, ko je inštruiral druge. Sčasoma je postal matematike dovolj vešč, da je izdal samostojno matematično knjigo.<span id="ftn175_return"><a class="notelink" title="Mémoires sur différents sujets de mathématiques (1748)." href="#ftn175"><sup>21</sup></a></span> Če lahko verjamemo poročilom, je bila ta v strokovnih krogih cenjena kot izviren prispevek k obravnavanim problemom.</p><p>Če pri Buffonu, in za njim Diderotu, zasledimo skepso do možnosti matematizacije narave, je ta več kot zgolj odpor nepoznavalcev.</p><p>Galilejevska fizika je bila bistveno kvantitativna. Predmete je izražala s števili, z razmerji. Zakone, ki vladajo njihovemu gibanju in mirovanju, je numerizirala in posplošila v omejeno število enačb. Kvalitete predmetov je bolj ali manj odmislila. Za enačbo prostega pada je vseeno, ali je predmet, ki pada, rdeč ali zelen. To je bila rešilna abstrakcija, ki je tej fiziki omogočila toliko prelomnih spoznanj.</p><p>Toda vretenčarskega skeleta ne moremo v celoti pretvoriti v formulo. Oblike človeške in ptičje ključnice, čeprav slutimo njuno sorodnost, se ne da zajeti v formalen izraz. Iz galilejevske fizike je bilo treba, vsaj poskusno, prestopiti v aristotelovsko fiziko, v poskus spoznavnega zajetja, ki ni nujno matematično formalizirano.</p><p>Za podlago te neformalne fizike je veljal prirodopis. Bilo je očitno, da predmetov ne moremo pojasnjevati, ne da bi imeli njihov vsaj približno popoln seznam z ustreznim popisom vseh njihovih tehtnih lastnosti. Na tej podlagi lahko morda začnemo iskati povezave med lastnostmi in ugotovimo zakone njihovega povezovanja, na primer določimo, kako se lastnosti vretenčarske ključnice spreminjajo med plazilci, pticami, štirinožci itn. A ne glede na vse napore se tudi takega "zakona" ne da dokončno zajeti v formulo. Videti je, da mu je usojeno vselej ostati na ravni anekdote.</p><p>Kot vsak napredni um tega časa so bili vsi trije avtorji newtonovci. Vsi trije so se zavedali ključnega pomena matematične fizike za razcvet nove znanosti. V tej znanosti so bili dovolj vešči, da so lahko o njej ustvarjalno razmišljali in ji postavili epistemološko zrcalo. Newtonovsko matematiko in fiziko so imeli za vrh dotedanje znanosti, vendar se niso hoteli omejiti nanju. </p><div class="pagebreak" id="pb.151"> [151] </div><p>Zato so storili korak iz te znanosti, da bi posegli na novo področje spoznanja. To področje z merili newtonovske znanosti še ni bilo izmerjeno in postavljalo se je vprašanje, ali takšno izmero sploh dopušča. Na prvi pogled se je zdelo, da je treba, če hočemo v znanstveni okvir vključiti zgodovino planeta Zemlja, njegovo geološko zgradbo in žive bitnosti, ki ga naseljujejo, zapustiti epistemološka merila galilejevske znanosti. Pokazati je bilo treba, da četudi nekega predmeta ne moremo brez preostanka izraziti v jeziku matematike, je ta predmet vseeno spoznaven in spoznanja vreden.</p><p>Toda ali so življenjski pojavi res že v načelu nezvedljivi v formule? Ali jih je res nemogoče matematično formalizirati?</p><p>Za primer lahko vzamemo Maupertuisov najdaljnovidnejši prispevek, njegovo slutnjo zakonov klasične genetike. Tu se izkaže, da omejevanje zvedljivosti ni tako prepričljivo. Sto let po Maupertuisu je Mendel do odkritja klasičnih zakonov dedovanja prišel s pomočjo neke ključne metodološke inovacije, namreč kvantifikacije in statistične obdelave podatkov, s katero je prekinil s tradicionalnim zgolj kvalitativnim vrednotenjem dednih lastnosti. Lastnosti, ki jih je obravnaval s statističnimi orodji, so morale seveda dopuščati takšno obdelavo, morale so na primer biti monogenske in dominantno recesivne. V kasnejših genetskih raziskavah so se pokazale še mnoge druge omejitve. Toda že ta kratek pogled od Maupertuisa do Mendla kaže, da je kvantifikacija lastnosti živega v načelu možna in pogosto celo nujno potrebna, če hočemo doseči njegove skrite zakone.</p></div><div class="teidiv1" id="index-body.1_div.5_div.8"><h2><span class="head">VIII</span></h2><p>Eden od osrednjih pojmov biološke misli v francoskem razsvetljenstvu so živi, z "dušo" obdarjeni elementarni delci, to je Buffonove "žive organske molekule," Maupertuisovi misleči osnovni delci in Diderotove občutljive molekule kot osnovni gradniki žive materije, o katerih Buffon nekje pravi:</p><div class="cit"><span class="quote">‘Ob stvarjenju prvih individuov vsake živalske in rastlinske vrste je Bog ne le dal obliko zemeljskemu prahu, ampak ga je tudi oživil, s tem da je v vsakega individua vključil večjo ali manjšo količino dejavnih počel, živih organskih molekul, ki so neuničljive in skupne vsem organiziranim bitjem. Te molekule prehajajo iz enega telesa v drugo in v enaki meri služijo sedanjemu življenju kot tudi nadaljevanju življenja, prehrani in rasti vsakega individua. Po razkroju telesa, po njegovem uničenju in upepelitvi pa te organske molekule, ki jim ’</span></div><div class="pagebreak" id="pb.152"> [152] </div><div class="cit"><span class="quote">‘smrt ne pride do živega, preživijo, krožijo v univerzumu, prehajajo v druga bitja in vanje vnašajo hrano in življenje …<span id="ftn176_return"><a class="notelink" title="Buffon, Histoire naturelle, 4. zv., 1753, str. 437." href="#ftn176"><sup>22</sup></a></span>’</span></div><p>Kot v predstavitvi svojega izbora pomembnejših filozofskih gesel iz dela <span style="font-style:italic">Dictionnaire historique et critique</span> (1696) Pierra Bayla (1647–1706) pravi Jean-Michel Gros, biološka misel osemnajstega stoletja ta v tistem času tako odmevni in prevratni koncept najverjetneje dolguje prav Baylu.<span id="ftn177_return"><a class="notelink" title="" href="#ftn177"><sup>23</sup></a></span> Bayle se namreč v dveh svojih geslih, "Epikur" in "Levkip," ne more načuditi temu, kako se nobeden od antičnih atomistov z izjemo Demokrita ni domislil tega, da bi atomom pripisal dušo. <span style="font-style:italic">L'hypothèse des atomes animés,</span> hipoteza atomov, ki bi imeli dušo, bi jih namreč po Baylovem prepričanju rešila nekaterih težav, ki pestijo njihovo mehanistično razlago nastanka življenja in vznika občutljivosti ter mišljenja. Takole pravi v geslu "Levkip" (opomba E):</p><div class="cit"><span class="quote">‘Ker je vsak atom brez duše in zmožnosti čutenja, je očitno, da noben skupek atomov ne more postati živo in občutljivo bitje. Če pa bi vsak atom imel dušo in občutek, bi lahko razumeli, kako lahko skupki atomov tvorijo sestavljeno bitje, dovzetno za določene posebne modifikacije tako kar zadeva občutke in spoznanja kot tudi kar zadeva gibanje.<span id="ftn178_return"><a class="notelink" title="Prav tam, str. 220." href="#ftn178"><sup>24</sup></a></span>’</span></div><p>In v geslu "Epikur" (opomba F):</p><div class="cit"><span class="quote">‘Trditi, da lahko skupek atomov, ki so brez duše, tvori dušo in pošilja podobe, ki porajajo naše misli, pomeni zadovoljiti se s hipotezo, ki je še bolj zmedena kakor Heziodov kaos. Kljub temu pa je Epikur trdil prav to. […] Če pa enkrat predpostavimo, da imajo vsi atomi dušo, si lahko brez težav zamislimo, kako njihovi različni sestavi tvorijo različne vrste živih bitij, različne načine občutenja, različne kombinacije misli …<span id="ftn179_return"><a class="notelink" title="Prav tam, str. 163." href="#ftn179"><sup>25</sup></a></span>’</span></div><p>Se pravi, nobena razvrstitev neživih delcev materije ne more dati življenja, nobena kombinacija neobčutljivih molekul ne more ničesar čutiti, nobena razporeditev atomov, ki so brez mišljenja, ne more proizvesti mišljenja.</p><p>Maupertuisova in Diderotova argumentacija se ne razlikuje bistveno od </p><div class="pagebreak" id="pb.153"> [153] </div><p>Baylove. Maupertuisa pri pripisovanju "duše" vsakemu najmanjšemu delcu materije enostavno vodi prepričanje, da nastanka organiziranega telesa "nikoli ne bo mogoče [pojasniti] zgolj s fizikalnimi lastnostmi materije."<span id="ftn180_return"><a class="notelink" title="Esej o nastajanju organiziranih teles, § XXVIII, gl. zgoraj, str. 54." href="#ftn180"><sup>26</sup></a></span> Povsem enako razmišlja tudi Diderot, ki svoj znameniti paradoks "živih hrušk" in "mislečega grozdja" v nekem pismu povzema takole:</p><div class="cit"><span class="quote">‘Si lahko zamislite, da bi kako bitje kdaj prešlo iz stanja neživega v stanje živega? Neko telo lahko raste ali se manjša, lahko se giblje ali miruje; toda če samo po sebi ni živo, ali mislite, da bi mu lahko kakšna sprememba, kakršna koli že, dala življenje? Z življenjem namreč ni tako kot z gibanjem, ki je nekaj drugega. Ko telo, ki se giblje, trči ob telo, ki miruje, se slednje začne gibati. Neživo telo pa lahko zaustavite ali pospešite njegovo gibanje, lahko mu kaj dodate ali odvzamete, lahko ga preustrojite, se pravi, njegove dele lahko razvrstite, kakorkoli hočete – če so mrtvi, v enem položaju ne bodo nič bolj živeli kot v drugem. Domnevati, da bomo s tem, če zraven enega mrtvega delca postavimo en, dva ali tri druge mrtve delce, oblikovali sistem živega telesa, se zdi velik absurd, ki mi je povsem nerazumljiv. Kako prosim! Ko se je delec a nahajal levo od delca b, se ni zavedal svojega obstoja in ni ničesar občutil, bil je inerten in mrtev; ko pa je tisti delec, ki je bil prej na levi, postavljen na desno, tisti, ki je bil prej na desni, pa na levo, celota živi, se zaveda same sebe in čuti samo sebe? Kaj takega ni mogoče. Kaj ima leva ali desna opraviti s tem? Ali v prostoru sploh obstajajo nasprotne strani? In tudi če bi obstajale, čutenje in življenje ne bi bilo odvisno od njih. Kar ima ti lastnosti, ju je vedno imelo in ju bo vedno imelo. Čutenje in življenje sta večna. Kar živi, je vedno živelo in bo živelo brez konca.<span id="ftn181_return"><a class="notelink" title="Diderot v pismu Sophie Volland, 15. oktobra 1759, v: Denis Diderot, Œuvres. Tome 5. Correspondance, str. 170–171." href="#ftn181"><sup>27</sup></a></span>’</span></div><p>Oziroma še nekoliko bolj jedrnato v enajstem zvezku <span style="font-style:italic">Enciklopedije</span> v geslu "Roditi se":</p><div class="cit"><span class="quote">‘Življenje ne more biti rezultat ustroja. Predstavljajte si tri molekule, A, B in C; če nimajo življenja v kombinaciji A, B, C, zakaj bi začele živeti v kombinaciji B, C, A ali C, A, B? Tega si pač ni mogoče zamisliti. Z življenjem ni tako kot z gibanjem, ki je nekaj drugega: kar ima življenje, ima tudi gibanje; a kar se giblje, zato še ne živi.<span id="ftn182_return"><a class="notelink" title="Denis Diderot, D'Alembertove sanje in drugi filozofski spisi, str. 211." href="#ftn182"><sup>28</sup></a></span>’</span></div><div class="pagebreak" id="pb.154"> [154] </div><p>Vsaj nekoliko ironije je v tem, da biološka misel osemnajstega stoletja enega svojih ključnih konceptov dolguje ideji, ki jo njen avtor razvije mimogrede, kot čisto polemično domislico, s pomočjo katere bi se bila Epikur in Levkip lahko ubranila nekaterih ugovorov zoper svojo atomistično pozicijo, čeprav so šli ob ideji atomov, ki bi imeli dušo, njemu samemu kot prepričanemu kartezijanskemu dualistu najbrž lasje pokonci. Bayle se namreč nad to idejo tako navdušuje in, zlasti v geslu "Levkip," celo razvija argumente v njen prid,<span id="ftn183_return"><a class="notelink" title="Za podrobno analizo nekaterih izmed teh argumentov gl. Todd Ryan, Pierre Bayle's Cartesian Metaphysics: Rediscovering Early Modern Philosophy, str. 33…" href="#ftn183"><sup>29</sup></a></span> da lahko ob branju kaj hitro pozabimo, da je sam ni sprejemal.</p><p>Maupertuis in Diderot molekulam "dušo" pripisujeta v različnih stopnjah: medtem ko Diderot molekulam pripiše samó občutljivost, Maupertuis svojim osnovnim delcem pripiše nič manj kot "določeno stopnjo mišljenja, želje, odpora, spomina."<span id="ftn184_return"><a class="notelink" title="Esej o nastajanju organiziranih teles, § XIX, gl. zgoraj, str. 52." href="#ftn184"><sup>30</sup></a></span> Mimogrede, prav Maupertuisovo pripisovanje mišljenja osnovnim delcem je Diderota spodbudilo k izpeljavi miselno izredno bogatega korolarija o tako imenovanem "materialnem" Bogu oziroma o materialnem univerzumu kot Bogu.<span id="ftn185_return"><a class="notelink" title="Misli o interpretaciji narave, § L, gl. zgoraj, str. 105; za Maupertuisov odgovor Diderotu gl. Dodatek, str. 118–120." href="#ftn185"><sup>31</sup></a></span> Prav tako se nikakor ne strinjajo glede tega, od kod najmanjšim delcem materije njihova občutljivost oziroma mišljenje; medtem ko je po Maupertuisu molekule z mišljenjem obdaril Bog, pa gre pri Diderotovi občutljivosti za "splošno in bistveno lastnost materije,"<span id="ftn186_return"><a class="notelink" title="D'Alembertove sanje in drugi filozofski spisi, str. 13." href="#ftn186"><sup>32</sup></a></span> se pravi, enostavno ni materije, ki ne bi imela bodisi inertne bodisi dejavne občutljivosti, in posledično "ni točke v celotni naravi, ki ne trpi ali ki ne uživa."<span id="ftn187_return"><a class="notelink" title="Prav tam, str. 53." href="#ftn187"><sup>33</sup></a></span> Molekule, bodisi misleče bodisi samo občutljive, so seveda čisto spekulativen koncept, hipoteza "živih organskih molekul" pa prav to, se pravi, samo hipoteza, kar je morda še najbolj odkrito med vsemi priznal Diderot, ki je nekje zapisal, da je "splošna občutljivost molekul materije zgolj predpostavka, ki vso svojo prepričljivost dolguje nevšečnostim, katerih nas razbremenjuje."<span id="ftn188_return"><a class="notelink" title="Denis Diderot, Œuvres. Tome 1. Philosophie, str. 798." href="#ftn188"><sup>34</sup></a></span></p></div><div class="teidiv1" id="index-body.1_div.5_div.9"><h2><span class="head">IX</span></h2><p>Diderotova živa materija je heterogena: noben njen najmanjši delec ni podoben drugemu. Kot pravi Diderot v delu <span style="font-style:italic">Principes philosophiques sur la matière et le mouvement</span> (1770), "v naravi obstaja neskončno mnogo različnih <span class="pagebreak" id="pb.155"> [155] </span>elementov," od katerih ima vsak "zaradi svoje različnosti silo, ki mu je lastna, vrojena, stalna, večna, neuničljiva;" te "notranje sile telesa" delujejo navzven oziroma "zunaj telesa," od koder potem "izhaja gibanje ali, bolje, splošna fermentacija univerzuma."<span id="ftn189_return"><a class="notelink" title="Prav tam, str. 684." href="#ftn189"><sup>35</sup></a></span> Ker je vsaka "molekula, ki je obdarjena z lastnostjo, lastno njeni naravi, sama po sebi dejavna sila," je telo, ki ga sestavljajo molekule, "samo po sebi, po naravi svojih bistvenih lastnosti, bodisi da ga motrimo v molekulah, bodisi da ga motrimo v celoti, polno delovanja in sile."<span id="ftn190_return"><a class="notelink" title="Prav tam, str. 682." href="#ftn190"><sup>36</sup></a></span> Torej ne le, da materija oziroma telo samo po sebi ni brez delovanja in sile, kot so po Diderotovem prepričanju zmotno verjeli kartezijanci – materija sama <span style="font-style:italic">je</span> gibanje in molekule same <span style="font-style:italic">so</span> "dejavna sila." S silo, ki jo sama uteleša, "ena molekula deluje na drugo, ki deluje na njo samo"<span id="ftn191_return"><a class="notelink" title="Prav tam." href="#ftn191"><sup>37</sup></a></span> itn. Tako lahko najbrž razumemo Diderotovo fluidno ontologijo, v kateri nič ne ostane to, kar je, in nič ne ostane takšno, kot je, več kot en sam bežni trenutek – prav vse, od molekul do teles, ki jih le-te sestavljajo, je "v nenehnem toku"<span id="ftn192_return"><a class="notelink" title="D'Alembertove sanje in drugi filozofski spisi, str. 52." href="#ftn192"><sup>38</sup></a></span> oziroma "v nenehni premeni,"<span id="ftn193_return"><a class="notelink" title="Misli o interpretaciji narave, § LVIII, gl. zgoraj, str. 113." href="#ftn193"><sup>39</sup></a></span> se pravi, vsak naslednji trenutek drugačno od tistega, kar je bilo pred tem.</p><p>Sijajen, čeprav morda nekoliko ekstremen zgled Diderotove fluidne ontologije, v kateri "ni nič po bistvu posebna bitnost," ampak je "vsaka stvar bolj ali manj katerakoli stvar,"<span id="ftn194_return"><a class="notelink" title="D'Alembertove sanje in drugi filozofski spisi, str. 52." href="#ftn194"><sup>40</sup></a></span> je prav Rameau, katerega telo je vsled intenzivnosti premen, ki jim je podvrženo iz trenutka v trenutek, videti še bolj izmuzljivo od samih molekul, ki ga sestavljajo.</p><p>Po Diderotu ne le, da "v naravi ni niti dveh do potankosti podobnih atomov,"<span id="ftn195_return"><a class="notelink" title="Prav tam, str. 211." href="#ftn195"><sup>41</sup></a></span> kot beremo v <span style="font-style:italic">Enciklopediji</span> v geslu "Modifikacija"; ne le, da "v neizmernem oceanu materije," ki ga slikajo <span style="font-style:italic">D'Alembertove sanje,</span> "ni molekule, ki bi bila podobna drugi molekuli," ampak še več: tudi "ni molekule, ki bi bila en sam hip podobna sama sebi."<span id="ftn196_return"><a class="notelink" title="Prav tam, str. 44." href="#ftn196"><sup>42</sup></a></span> Kar obvladuje procese spreminjanja molekul, je mogoče ustrezno opisati enostavno kot "princip nepodobnosti": kar namreč o molekulah zvemo, je to, da se vsaka molekula razlikuje od vseh drugih molekul, hkrati pa se vsaka posamezna molekula – vsled premen, ki jim je podvržena iz trenutka v trenutek – razlikuje tudi <span class="pagebreak" id="pb.156"> [156] </span>od same sebe, se pravi, vsak trenutek je drugačna, vsak naslednji trenutek se razlikuje od tistega, kar je bila trenutek pred tem. Oziroma z drugimi besedami, nobena molekula nikoli ni videti kot katerakoli druga molekula in nobena molekula nikoli ni videti kot ona sama. Prav nič pa ni rečeno o stopnji premen, ki so jim podvržene posamezne molekule, se pravi, o tem, koliko se molekule razlikujejo od samih sebe – se posamezne molekule od samih sebe razlikujejo manj ali bolj, kot se razlikujejo od drugih molekul? Mimogrede, "princip nepodobnosti"<span id="ftn197_return"><a class="notelink" title="LÉIBNITZIANISME OU PHILOSOPHIE DE LÉIBNITZ, v: Encyclopédie, 9. zv., 1765, str. 375 b." href="#ftn197"><sup>43</sup></a></span> je izraz, ki ga Diderot v <span style="font-style:italic">Enciklopediji</span> uporablja za Leibnizev znameniti princip istovetnosti nerazločljivega, po katerem v univerzumu ne more biti dveh ali več popolnoma podobnih stvari. Če sta dve stvari popolnoma podobni druga drugi, sta tudi numerično istovetni oziroma <span style="font-style:italic">la même chose sous deux noms,</span> <span id="ftn198_return"><a class="notelink" title="Gottfried Wilhelm Leibniz, &#34;Recueil de lettres entre Leibniz et Clarke,&#34; str. 756a. V slov. prevodu: &#34;Postaviti dve nerazločljivi stvari je toliko kot…" href="#ftn198"><sup>44</sup></a></span> ista stvar pod dvema imenoma, kot pravi nekje Leibniz.</p><p>Po drugi strani pa za lik Rameauja ni rečeno samo to, da niti en sam hip ni podoben sam sebi, ampak še nekaj več, da namreč <span style="font-style:italic">rien ne dissemble plus de lui que lui-même,</span> <span id="ftn199_return"><a class="notelink" title="Denis Diderot, Le Neveu de Rameau et autres dialogues philosophiques, str. 32. V slov. prevodu: &#34;In sam si je pod milim Bogom najbolj nepodoben.&#34; (Ram…" href="#ftn199"><sup>45</sup></a></span> se pravi, da mu nič ni bolj nepodobno kot on sam oziroma da se nič ne razlikuje bolj od njega kot on sam. Torej ne le, da se Rameau ves čas spreminja in tako niti en sam hip ni podoben samemu sebi – Rameau se iz trenutka v trenutek očitno tako korenito spreminja, da mu nič ni podobno manj, kot je on sam malo podoben sebi. Zdaj so mu dobesedno vse druge stvari bolj podobne, kot je on sam podoben tistemu, kar je bil trenutek pred tem. Vsaka od njegovih naslednjih utelesitev oziroma oblik, ki jih privzema, se od prejšnje razlikuje bolj kot od katerekoli druge stvari. Če pa je med vsemi stvarmi prav Rameau tisti, ki je najbolj nepodoben samemu sebi, oziroma če so mu vse druge stvari podobne bolj, kot pa je on podoben sam sebi, potem to najbrž pomeni, da v tem primeru podobnost, drugače kot pri Leibnizu, nastopa kot jamstvo neistovetnosti. Iz tega, da so namreč Rameauju prav <span style="font-style:italic">vse druge stvari</span> podobne bolj, kot pa je Rameau podoben sam sebi, najbrž sledi, da bolj ko je neka stvar videti kot Rameau, bolj ko nas spominja nanj, manj je možnosti, da je to tudi v resnici Rameau, saj Rameau sam, <span class="pagebreak" id="pb.157"> [157] </span>če bi se slučajno znašel pred našimi očmi, prej kot nase spominja na vse druge stvari oziroma med vsemi stvarmi še najmanj spominja sam nase. Medtem ko pri molekulah sploh ni mogoče govoriti o podobnosti – nobena molekula ni podobna nobeni drugi molekuli ne sami sebi –, pa je pri Rameauju drugače. V romanu je namreč predstavljen kot "izvrsten pantomimik,"<span id="ftn200_return"><a class="notelink" title="Le Neveu de Rameau et autres dialogues philosophiques, str. 125." href="#ftn200"><sup>46</sup></a></span> se pravi, kot "nekdo, ki posnema vse," in sicer izključno s telesom. Rameau tako rekoč vsako besedo, bodisi sogovornikovo bodisi svojo, takoj prevede v ustrezno telesno kretnjo, grimaso itn. Ko Diderot omeni priliznjence, se Rameau nemudoma vrže na tla in se začne plaziti po trebuhu;<span id="ftn201_return"><a class="notelink" title="Prav tam, str. 127." href="#ftn201"><sup>47</sup></a></span> medtem ko sam pripoveduje o svoji preminuli ženi in njeni lepoti, začne oponašati njeno hojo, privzdigne glavo in se začne hladiti z namišljeno pahljačo<span id="ftn202_return"><a class="notelink" title="Prav tam, str. 130." href="#ftn202"><sup>48</sup></a></span> itn. Rameau se očitno tako zelo razlikuje od samega sebe, da je lahko podoben drugim stvarem. Podoben je lahko prav vsemu – edino samemu sebi ne.</p><p>Lep zgled Diderotovega principa, po katerem popolna kvalitativna podobnost oziroma nerazločljivost implicira numerično različnost – nekdo, ki v določenem trenutku spominja na osebo X, kakor je bila le-ta videti še trenutek pred tem, ne more biti X, ampak mora biti nekdo drug –, najdemo v filmu <span style="font-style:italic">The Lady Eve</span> (1941) Prestona Sturgesa, verjetno največjega filozofa zgodnjega Hollywooda. V tej sijajni komediji Henry Fonda v nekem trenutku drugič vidi isto žensko (igra jo Barbara Stanwyck), ki je zdaj videti popolnoma enako kot takrat, ko jo je videl prvič, le da se zdaj pod drugim, izmišljenim imenom pretvarja, da je nekdo drug. In Fonda prav <span style="font-style:italic">zaradi tega,</span> ker je ženska pred njegovimi očmi videti natanko tako, kot je bila videti tista v preteklosti, ne verjame, da gre za isto žensko, ampak za nekoga drugega. Medtem ko je ponavadi prav podobnost med dvema osebama tisto, kar vzbudi naše sume, da gre morda v resnici za eno in isto osebo, in večja ko je podobnost, bolj verjamemo, da gre za isto osebo, pa Fonda ob popolni, osupljivi podobnosti med njima samo ravnodušno zamahne z roko, češ "preveč sta si podobni, da bi lahko bili ena in ista ženska."<span id="ftn203_return"><a class="notelink" title="Brian Henderson, ur.,Five Screenplays by Preston Sturges, str. 467." href="#ftn203"><sup>49</sup></a></span> Tukaj je popolnoma očitno, da je tisto, po čemer Fonda razlikuje med ženskama, prav to, da sta si podobni kot jajce jajcu in da se potemtakem sploh ne razlikujeta med sabo. Da sta ženski v resnici ena in ista oseba, bi, kot sam dobesedno reče, posumil <span class="pagebreak" id="pb.158"> [158] </span>samo, če ženska pred njegovimi očmi "<span style="font-style:italic">ne bi bila</span> tako zelo podobna tistemu drugemu dekletu."<span id="ftn204_return"><a class="notelink" title="Prav tam." href="#ftn204"><sup>50</sup></a></span></p><p>Za to, da v podobnosti vidi prav poroštvo numerične različnosti – in ne istovetnosti –, ima Fonda sicer svoje dobre, predmetafizične razloge. Lik Barbare Stanwyck je namreč prevarantka, ki v paru z očetom na čezoceanskih parnikih goljufa bogate potnike pri kartah, in Fonda je zdaj, ko jo vidi drugič, trdno prepričan, da se mu v drugo nikakor ne bi upala prikazati pred oči in se obenem izdajati za neko drugo žensko, ne da bi pred tem vsaj malo spremenila svoj videz. Kar ga torej zaslepi, je prav kolosalna predrznost, da se nekdo, ki ga je pred tem že srečal in se mu je brez dvoma vtisnil v spomin, pred njegovimi očmi popolnoma nespremenjenega videza izdaja za nekoga drugega. Če bi si bila vsaj prebarvala lase, bi še lahko verjel, da je to ona, premleva Fonda. Ker pa je popolnoma enaka, to ne more biti ista ženska!</p><p>Če je to, da popolna podobnost implicira numerično različnost, v tej komediji še utemeljeno v kontekstu, pa gre v nekem drugem, še starejšem filmu, namreč <span style="font-style:italic">Animal Crackers</span> bratov Marx iz leta 1930, za čisto vajo iz metafizike neistovetnosti nerazločljivega. Ko Groucho zve, da je nekdo, ki je na las podoben Emmanuelu Ravelliju – ko ga zagleda, reče: "videti si natanko tako kot neki Emmanuel Ravelli, ki sem ga nekoč poznal" –, tudi v resnici Emmanuel Ravelli, kljub temu ugovarja: "še vedno pa trdim, da <span style="font-style:italic">obstaja</span> podobnost."<span id="ftn205_return"><a class="notelink" title="Prim. Michael Barson, ur.,Flywheel, Shyster, and Flywheel: The Marx Brothers' Lost Radio Show, str. 5." href="#ftn205"><sup>51</sup></a></span> Groucho tu Ravelliju dobesedno očita njegovo podobnost z Ravellijem, kot ga je "nekoč poznal," oziroma s samim sabo, kakor da bi hotel reči, da je Ravelli preprosto preveč podoben samemu sebi, da bi lahko bil Ravelli: kako bi lahko bil Emmanuel Ravelli, ko pa je videti "natanko tako" kot Emmanuel Ravelli? Se pravi, prav zato, ker je Emmanuel Ravelli samemu sebi podoben kot jajce jajcu, se Grouchu zdi skorajda nemogoče, da bi bil tudi v resnici Emmanuel Ravelli – tako zelo je podoben Ravelliju, da bi pravzaprav <span style="font-style:italic">moral</span> biti nekdo drug.</p><p>Da popolna podobnost oziroma kvalitativna nerazločljivost v Grouchovih očeh dejansko implicira numerično različnost, potrjuje že prva replika, ki jo takoj zatem izreče Ravelli, ki pravi: <span style="font-style:italic">He thinks I look alike.</span> Čeprav se ta neprevedljiva replika morda na prvi pogled zdi kot bolj ali manj prazno besedičenje oziroma kot do absurda prignan zaključek Grouchovega duhovičenja o podobnosti, pa je na ozadju metafizike neistovetnosti nerazločljivega povsem <span class="pagebreak" id="pb.159"> [159] </span>smiselna, in to kljub očitni slovnični napaki, vsebovani v njej, ali pa prav zaradi nje. To, da sta <span style="font-style:italic">alike,</span> podobni, je slovnično pravilno sicer res mogoče reči samo za dve (ali več) stvari, a ko Ravelli ta izraz, navidez povsem neumestno, uporabi sam zase, to stori natanko v trenutku, ko uvidi, da bi bil prav zaradi svoje podobnosti s samim sabo v Grouchovih očeh skorajda obveljal za nekoga drugega in bi bila potemtakem on in Emmanuel Ravelli dve – numerično različni – osebi.</p><p>V tem kontekstu se lahko na hitro spomnimo tudi ene izmed številnih zgodb iz <span style="font-style:italic">Fatalista Jacquesa,</span> ki bi jo morda lahko imeli celo za predhodnico anarhičnih komedij bratov Marx. Gre za naslednji dialog med soprogo pripovedovalca romana in "posebnežem" z imenom Gousse, ki je, kot beremo, "imel eno samo telo naenkrat." Ko pripovedovalčeva soproga nekoga, ki ga očitno pozna že od prej, prepozna kot Goussa – nič ni rečeno o tem, kako oziroma po čem ga prepozna –, ga ogovori: <span style="font-style:italic">Vous voilà, monsieur Gousse?</span> Ste to vi, gospod Gousse? Ogovorjeni, ki je tudi v resnici Gousse, pa protestira: <span style="font-style:italic">Non, madame, je ne suis pas un autre.</span> <span id="ftn206_return"><a class="notelink" title="Denis Diderot, Jacques le Fataliste et son maître, str. 98. V slov. prevodu: &#34;Ne, gospa, noben drug nisem.&#34; (Fatalist Jacques in njegov gospodar, str.…" href="#ftn206"><sup>52</sup></a></span> Ne, gospa, nisem nekdo drug. Čeprav je to na prvi pogled videti kot povsem prazen gag, katerega edini humor bi morda lahko bil v tem, da na zastavljeno vprašanje odgovori z najbolj nesmiselnim možnim odgovorom, gre v resnici za nekaj neprimerno bolj pretanjenega.</p><p>Odgovor, s katerim Gousse očitno brani oziroma upravičuje svojo istovetnost pred sogovornico, morda res ni najbolj običajna fraza, ga je pa brez težav mogoče razumeti nekako takole: Ne, gospa, jaz sem tudi v resnici Gousse. Poglejmo, kaj bi bilo lahko izzvalo takšen odgovor? V Goussovih očeh sogovorničino prepoznanje njega samega kot Goussa – iz nekega razloga, o katerem pa ničesar ne izvemo – očitno implicira, da bi on sam pravzaprav <span style="font-style:italic">moral</span> biti <span style="font-style:italic">un autre,</span> nekdo drug, in ne Gousse. In Gousse se s svojo repliko brani, da ni "nekdo drug," ampak prav on sam. Zdi se, da ta dialog postane smiseln samo, če v Goussu prepoznamo izjemo od pravila, po katerem se vse neprestano spreminja in nič ni podobno sebi več kot en sam bežni trenutek. Gousse je potemtakem očitno edino fiksno, nespremenljivo bitje, ki je samemu sebi podobno dlje kot en sam bežni trenutek – mimogrede, edina sprememba, ki jo pripovedovalčeva soproga opaža na njem, je, da je sedaj lepo oblečen, kar je, kot beremo, proti njegovi navadi –, obenem pa se zaveda dejstva, da se nahaja v univerzumu, v katerem se iz trenutka v trenutek vse <span class="pagebreak" id="pb.160"> [160] </span>tako korenito spreminja, da stvari nikoli niso videti kot one same in je potemtakem podobnost jamstvo neistovetnosti. In ker je videti kot Gousse, bi moral biti nekdo drug. In tako mu ne preostane drugega, kot da se brani, da je kljub temu, da je videti kot Gousse, tudi v resnici Gousse, medtem ko bi v očeh njegove sogovornice zaradi svoje podobnosti s samim sabo pravzaprav moral biti nekdo drug. Če še zadnjič citiramo njegovega učenca Groucha Marxa, lahko Goussa razumemo, kakor da bi s svojim kriptičnim odgovorom: "Ne, gospa, nisem nekdo drug," hotel reči: "Že mogoče, da sem videti kot Gousse. Ampak naj vas to ne zavede. Tudi v resnici <span style="font-style:italic">sem</span> Gousse."</p></div><div class="teidiv1" id="index-body.1_div.5_div.10"><h2><span class="head">X</span></h2><p>Že v pojmu prirodopisa je prisoten neki notranji konflikt. Ta konflikt nehote izpostavi Buffon sam. V svoji uvodni razpravi uvede tole ločnico: "Vse znanosti torej lahko razdelimo na dva glavna razreda, ki vsebujeta vse, kar je za človeka primerno vedeti: prvo je zgodovinopisje, drugi je prirodopis."<span id="ftn207_return"><a class="notelink" title="&#34;Prva razprava,&#34; gl. zgoraj, str. 21." href="#ftn207"><sup>53</sup></a></span> Tukaj je prevajalec primoran izdati vzporednost izvirnika: zgodovinopisje, <span style="font-style:italic">histoire civile,</span> prirodopis, <span style="font-style:italic">histoire naturelle.</span> V obeh znanostih gre za neko <span style="font-style:italic">histoire,</span> vendar ima ta, vsaj v prvem branju, dva različna pomena, ki razen besede nimata ničesar skupnega. Prirodopisna <span style="font-style:italic">histoire</span> je opis ali popis nekega naravnega pojava. O tem pomenu smo že govorili, ko smo <span style="font-style:italic">histoire</span> postavljali nasproti fiziki. Ta popis je brezčasen, ne išče sprememb, ampak opisuje danost, kakršna je v trenutku opisovanja. Njegova značilna drža je sinhrona. Druga, družbena <span style="font-style:italic">histoire,</span> je prava zgodovina, diahrona zgodovina. Človeška zgodovina, <span style="font-style:italic">res gestae.</span> Vse, kar so ljudje počeli skozi čas in za čemer je ostal spomin. Celotno uveriženje vzrokov in posledic, ki je človeštvo pripeljalo od njegovih začetkov do sedanjosti. Vse spremembe, ki so jih ljudje s svojim delovanjem hote ali nehote vnesli v lastno življenje. V primerjavi z nenehno premeno, ki jo beleži zgodovinopisje, se zdi narava čudovito stalna. Spremembe v naravi so bodisi krožne, kot letni časi in razmnoževalni cikli, bodisi jih na videz sploh ni, kot pri gorovjih in obalah, ki so večno tu.</p><p>Ali ima narava zgodovino, podobno zgodovini človeštva? Ali je med primerkoma besede <span style="font-style:italic">histoire</span> v <span style="font-style:italic">histoire naturelle</span> in <span style="font-style:italic">histoire civile</span> kakšna analogija? Kdaj <span style="font-style:italic">histoire naturelle,</span> prirodopis, postane<span style="font-style:italic">histoire de la nature,</span> zgodovina narave? Morda ta možnost ni tako oddaljena, kakor se zdi.</p><p>V obeh vedah, če dobro pogledamo, najdemo obe časovni dimenziji, sinhrono in diahrono. Tudi človeška zgodovina si lahko za nalogo zastavi popis <span class="pagebreak" id="pb.161"> [161] </span>te ali one človeške družbe v določenem zgodovinskem trenutku, podobno kot prirodopis popisuje stanje narave v sedanjosti ali preteklosti. Toda zgodovina tudi pripoveduje o poteku dogodkov v času in s to pripovedjo konstruira neko hipotetično zgodbo o preteklosti. To zgodbo gradijo vzročno posledična razmerja, podprta z zgodovinskimi viri. Ti dokazi zgodovino delajo znanstveno in jo ločujejo od mita ali bajke. Vprašanje diahronosti v prirodopisu je bolj kočljivo. Vezano je na vprašanje o spremembah v naravi skozi čas. Ali se struktura narave, na primer geološka podoba Zemlje ali sistem živali in rastlin, spreminja skozi čas? To je vprašanje evolucije, tako neživega kot živega sveta.</p><p>Vzemimo primer hipoteze, ki sodi na področje zgodovine narave v pristnem smislu. Najdemo ga že v tej knjigi. To je Maupertuisova hipoteza v <span style="font-style:italic">Eseju</span>, s katero poskuša pojasniti nastanek življenja na Zemlji. Maupertuis privzema, da imata Zemlja in življenje na njej neki začetek v času. Gre za hipotezo zgodovinske abiogeneze, za razliko od hipoteze spontanega porajanja, ki jo je šele v devetnajstem stoletju dokončno ovrgel Pasteur (1822–1895). Toda zgodovinska abiogeneza je živa, za evolucijsko biologijo pravzaprav edina zamisljiva. Ta hipoteza je selektivnejša in zato prepričljivejša. Po njej je nastanek življenja zgodovinski dogodek, vezan na posebne fizikalne pogoje na Zemlji, na določeno temperaturo, sestavo atmosfere, razporeditev elementov itn. "Vse nas napeljuje na misel, da so bile vse snovi, ki jih vidimo na površini zemlje, nekoč tekoče, najsi raztopljene v vodi najsi raztaljene v ognju. V tem svojem nekdanjem tekočem stanju pa so bile te snovi našega planeta sorodne tekočinam, v katerih plavajo elementi, ki porajajo živa bitja. […] Iz najmanj dejavnih delcev materije so nastale kovine in marmorji; iz dejavnejših živali in človek."<span id="ftn208_return"><a class="notelink" title="Esej o nastajanju organiziranih teles, § XLVIII, gl. zgoraj, str. 60–61." href="#ftn208"><sup>54</sup></a></span> Vsekakor je to hipoteza, ki ni nič manj domiselna od modernih hipotez abiogeneze.</p><p>V neposredni bližini najdemo celo dokaj jasno idejo skupnega izvora vrst, speciacije in njenega mehanizma, spontanih mutacij. Po Maupertuisu bi nove vrste "svoj prvi izvor dolgovale le nekaj potomcem, v katerih elementarni deli po naključju ne bi obdržali reda, ki so ga ohranjali v starševskih živalih. Vsaka nova stopnja napake bi porodila novo vrsto. Z zaporednim odmikanjem bi tako prišlo do neskončne raznolikosti živali, ki smo ji priča danes …"<span id="ftn209_return"><a class="notelink" title="Prav tam, § XLIV, gl. zgoraj, str. 58." href="#ftn209"><sup>55</sup></a></span></p><div class="pagebreak" id="pb.162"> [162] </div><p>Skoraj edino, kar še manjka, je naravna selekcija. In seveda množica Darwinovih dokazov, ki so iz ideje evolucije napravili teorijo.</p><p>Ideja evolucije ni darwinovska iznajdba. Če evolucijo razumemo kot idejo o premeni narave, njenih pojavov in struktur skozi čas, lahko bolj ali manj dodelane misli o evoluciji tu in tam najdemo pri vseh treh avtorjih, predstavljenih v tej knjigi, in drugih avtorjih tega in prejšnjih obdobij. Od <span style="font-style:italic">ideje</span> evolucije do znanstvene, biološke <span style="font-style:italic">teorije</span> evolucije, ki je mnogo kompleksnejša od gole ideje spremembe, saj temelji na zgodovinskih virih in drugih dokazih in ima torej znanstveni značaj, pa je daljša pot. Ta pot lahko vodi v epikurejsko vizijo, po kateri je vsaka oblika v naravi, vključno s človeško vrsto, zgolj trenutna in naključna, za kar se je, kot se zdi, nazadnje izrekel Diderot. Ali pa lahko geološki čas dojemamo kot pravo zgodovino, podobno človeški zgodovini, in vedo o tej zgodovini kot pristno geološko in biološko zgodovinopisje. K temu se je ponekod nagibal Maupertuis in tudi Buffon je v poznejših letih začel zagovarjati izrazito zgodovinski pogled na geologijo in biogeografijo, s svojo vizijo Zemlje kot ohlajajočega se planeta, zapisanega toplotni smrti.<span id="ftn210_return"><a class="notelink" title="Gl. Buffon, Les Époques de la Nature." href="#ftn210"><sup>56</sup></a></span> Toda celotne poti do prave teorije evolucije, ki bi podala tudi njene zakone, z osrednjim, naravno selekcijo, ti filozofi niso prehodili in nesmiselno bi bilo pričakovati, da jo bodo. Enako nesmiselno bi bilo pri avtorjih pred Lamarckom in Darwinom iskati sledove evolucijske misli in nato neizogibno ugotavljati, da "še" niso bili pravi evolucionisti, ker še niso izoblikovali nekaterih bistvenih pojmov moderne evolucijske teorije. Kdaj je evolucionist sploh "pravi"? Gotovo ne šele takrat, ko je popoln darvinist.</p><p>Evolucija Zemlje in življenja, če jo jemljemo kot znanstveno dejstvo, ima isti status kot vsako dejstvo. Iz njega samo po sebi še ne izhaja nič, noben sklep, nobena vrednota. Ali bo dejstvo naravne evolucije dobilo mesto v neki misli, tudi filozofski, je odvisno od tega, kakšno vrednost ta misel pripisuje zgodovini narave.</p><p>Narava namreč ne pripisuje nobene posebne vrednosti zgodovini človeka.</p><div class="pagebreak" id="pb.163"> [(163)] </div></div></div><!--Notes in [div]--><div class="notes"><div class="note" id="ftn155"><span class="noteLabel">1. </span><div class="noteBody">Prim. Ernst Cassirer, <span style="font-style:italic">Filozofija razsvetljenstva,</span> str. 4–6.</div> <a class="link_return" title="Go back to text" href="#ftn155_return">↵</a></div><div class="note" id="ftn156"><span class="noteLabel">2. </span><div class="noteBody">Denis Diderot, <span style="font-style:italic">Œuvres. Tome 1. Philosophie,</span> str. 228. Za natančnejšo analizo razmerja med razumom, filozofijo, znanostjo in sekularnostjo v <span style="font-style:italic">Enciklopediji</span> gl. Colas Duflo in Pierre Wagner, "La Science dans l'<span style="font-style:italic">Encyclopédie.</span> D'Alembert et Diderot."</div> <a class="link_return" title="Go back to text" href="#ftn156_return">↵</a></div><div class="note" id="ftn157"><span class="noteLabel">3. </span><div class="noteBody">Biolog Ernst Mayr na primer interpretira Darwinovo znanstveno revolucijo predvsem kot ontološko revolucijo, kot zamenjavo ontologije bistev s populacijsko ontologijo. Gl. Ernst Mayr, <span style="font-style:italic">Filozofija evolucije,</span> str. 72–73.</div> <a class="link_return" title="Go back to text" href="#ftn157_return">↵</a></div><div class="note" id="ftn158"><span class="noteLabel">4. </span><div class="noteBody">Ime "biologije" kot znanosti o zakonih živega sta leta 1802 sočasno iznašla Jean-Baptiste Lamarck (1744–1829) v Franciji in Gottfried Reinhold Treviranus (1776–1837) v Nemčiji. Gl. Jean Théodoridès, <span style="font-style:italic">Histoire de la biologie,</span> str. 71. V času pred tem je bolj korektno govoriti o znanostih o življenju (<span style="font-style:italic">sciences de la vie</span>), kamor se uvrščajo anatomija, fiziologija, medicina, fiziološka kemija itn. Res pa je, da čeprav je ime te splošne znanosti o življenju manjkalo, je pojem takšne znanosti obstajal že pred imenom.</div> <a class="link_return" title="Go back to text" href="#ftn158_return">↵</a></div><div class="note" id="ftn159"><span class="noteLabel">5. </span><div class="noteBody">Zanimivo je, kako pogosto v študijah o zgodovini biologije najdemo demantije glede predhodništva v evolucijskem mišljenju. Resda Lukrecij, na primer, ni bil evolucionist, tudi marsikdo drug ne, toda ali določenim avtorjem ne moremo pripisati evolucijskih idej, ne da bi naleteli na ugovore, da tukaj še ne gre za pravo evolucijsko mišljenje, ker pač ne gre za darvinizem, za naravno selekcijo? V prid jasnosti idej gre morda upoštevati Ernsta Mayrja, ki razlikuje med več, najmanj štirimi, Darwinovimi teorijami. Gl. Ernst Mayr, <span style="font-style:italic">Filozofija evolucije,</span> str. 83–85.</div> <a class="link_return" title="Go back to text" href="#ftn159_return">↵</a></div><div class="note" id="ftn160"><span class="noteLabel">6. </span><div class="noteBody">Denis Diderot, <span style="font-style:italic">Rameaujev nečak; Paradoks o igralcu,</span> str. 34.</div> <a class="link_return" title="Go back to text" href="#ftn160_return">↵</a></div><div class="note" id="ftn161"><span class="noteLabel">7. </span><div class="noteBody">Na svojem posestvu pri kraju Montbard v Burgundiji, kjer je preživel večji del leta, naj bi Buffon delal po štirinajst ur na dan. Ker je imel težave z zgodnjim vstajanjem, je pogosto naročil svojemu služabniku, naj ga za vsako ceno zbudi, in mu obljubil novec za vsako uspešno zbujanje. Nekoč je moral služabnik na gospodarja izprazniti golido vode, da ga je spravil iz postelje, in ta domiselnost je bila seveda poplačana. Buffon je dejal, da se ima svojemu "ubogemu Josephu" zahvaliti za vsaj deset svojih knjig. Gl. Jacques Roger, <span style="font-style:italic">Buffon,</span> str. 52.</div> <a class="link_return" title="Go back to text" href="#ftn161_return">↵</a></div><div class="note" id="ftn162"><span class="noteLabel">8. </span><div class="noteBody">Med temi uspešnicami, ki vključujejo romane Montesquieuja, Marivauxa, abbéja Prévosta in prevode Richardsona, omenimo dve, ki sta po obsegu in predmetu primerljivi s <span style="font-style:italic">Prirodopisom: Spectacle de la nature</span> (1732–1750) abbéja Pluchea, ki sodi v žanr poljudnega naravoslovja v pobožni obleki, in <span style="font-style:italic">Enciklopedijo</span> (1751–1765) Diderota in d'Alemberta<span style="font-style:italic">.</span></div> <a class="link_return" title="Go back to text" href="#ftn162_return">↵</a></div><div class="note" id="ftn163"><span class="noteLabel">9. </span><div class="noteBody">Buffonovo delo je po njegovi smrti nadaljeval Lacépède, ki je izdal še popisa plazilcev in rib (1788–1804). Toda to je bilo znanstveno, ne avtorsko nadaljevanje.</div> <a class="link_return" title="Go back to text" href="#ftn163_return">↵</a></div><div class="note" id="ftn164"><span class="noteLabel">10. </span><div class="noteBody">Razliko med Daubentonovo strokovnostjo in Buffonovo muhavostjo so pogosto izrabljali za omalovaževanje Buffona. Daubenton je po Buffonovi smrti postal upravitelj novoustanovljenega Narodnega prirodoslovnega muzeja (<span style="font-style:italic">Muséum national d'histoire naturelle</span>), ki je med Revolucijo nastal iz Kraljevega vrta.</div> <a class="link_return" title="Go back to text" href="#ftn164_return">↵</a></div><div class="note" id="ftn165"><span class="noteLabel">11. </span><div class="noteBody"><span style="font-style:italic">Essai sur la formation des corps organisés,</span> str. xi–xii.</div> <a class="link_return" title="Go back to text" href="#ftn165_return">↵</a></div><div class="note" id="ftn166"><span class="noteLabel">12. </span><div class="noteBody">Te glose so se izgubile. Po izpustitvi iz Vincennesa jih Diderot ni mogel več izterjati. Gl. Arthur M. Wilson, <span style="font-style:italic">Diderot, sa vie et son œuvre,</span> str. 92.</div> <a class="link_return" title="Go back to text" href="#ftn166_return">↵</a></div><div class="note" id="ftn167"><span class="noteLabel">13. </span><div class="noteBody">Denis Diderot, <span style="font-style:italic">Œuvres. Tome 1. Philosophie,</span> str. 770. Kljub temu Diderot ponekod zagovarja neko nujno hipokrizijo filozofa; gl. npr. <span style="font-style:italic">D'Alembertove sanje in drugi filozofski spisi,</span> str. 110.</div> <a class="link_return" title="Go back to text" href="#ftn167_return">↵</a></div><div class="note" id="ftn168"><span class="noteLabel">14. </span><div class="noteBody">Bernard le Bovier de Fontenelle, "<span style="font-style:italic">Cours abrégé de Physique …</span>," str. 19.</div> <a class="link_return" title="Go back to text" href="#ftn168_return">↵</a></div><div class="note" id="ftn169"><span class="noteLabel">15. </span><div class="noteBody">Bernard le Bovier de Fontenelle, "Éloge de M. Poupart," str. 254.</div> <a class="link_return" title="Go back to text" href="#ftn169_return">↵</a></div><div class="note" id="ftn170"><span class="noteLabel">16. </span><div class="noteBody"><span style="font-style:italic">Misli o interpretaciji narave,</span> § X, gl. zgoraj, str. 74.</div> <a class="link_return" title="Go back to text" href="#ftn170_return">↵</a></div><div class="note" id="ftn171"><span class="noteLabel">17. </span><div class="noteBody">Maupertuis, <span style="font-style:italic">Lettre sur le progrès des sciences,</span> str. 418.</div> <a class="link_return" title="Go back to text" href="#ftn171_return">↵</a></div><div class="note" id="ftn172"><span class="noteLabel">18. </span><div class="noteBody">"Prva razprava," gl. zgoraj, str. 37.</div> <a class="link_return" title="Go back to text" href="#ftn172_return">↵</a></div><div class="note" id="ftn173"><span class="noteLabel">19. </span><div class="noteBody">Gl. npr. <span style="font-style:italic">Accord des différentes lois de la nature, qui avoient jusqu'ici paru incompatibles</span> (1744);<span style="font-style:italic">Essai de cosmologie</span> (1751)<span style="font-style:italic">.</span> V ta okvir sodi fizikalno načelo, ki nosi njegovo ime: načelo najmanjše akcije (<span style="font-style:italic">principe de moindre action</span>).</div> <a class="link_return" title="Go back to text" href="#ftn173_return">↵</a></div><div class="note" id="ftn174"><span class="noteLabel">20. </span><div class="noteBody">Za natančnejši pregled Buffonovega matematičnega dela gl. Jacques Roger, <span style="font-style:italic">Buffon,</span> str. 25–45, 60–65.</div> <a class="link_return" title="Go back to text" href="#ftn174_return">↵</a></div><div class="note" id="ftn175"><span class="noteLabel">21. </span><div class="noteBody"><span style="font-style:italic">Mémoires sur différents sujets de mathématiques</span> (1748).</div> <a class="link_return" title="Go back to text" href="#ftn175_return">↵</a></div><div class="note" id="ftn176"><span class="noteLabel">22. </span><div class="noteBody">Buffon, <span style="font-style:italic">Histoire naturelle,</span> 4. zv., 1753, str. 437.</div> <a class="link_return" title="Go back to text" href="#ftn176_return">↵</a></div><div class="note" id="ftn177"><span class="noteLabel">23. </span><div class="noteBody"/> <a class="link_return" title="Go back to text" href="#ftn177_return">↵</a></div><div class="note" id="ftn178"><span class="noteLabel">24. </span><div class="noteBody">Prav tam, str. 220.</div> <a class="link_return" title="Go back to text" href="#ftn178_return">↵</a></div><div class="note" id="ftn179"><span class="noteLabel">25. </span><div class="noteBody">Prav tam, str. 163.</div> <a class="link_return" title="Go back to text" href="#ftn179_return">↵</a></div><div class="note" id="ftn180"><span class="noteLabel">26. </span><div class="noteBody"><span style="font-style:italic">Esej o nastajanju organiziranih teles,</span> § XXVIII, gl. zgoraj, str. 54.</div> <a class="link_return" title="Go back to text" href="#ftn180_return">↵</a></div><div class="note" id="ftn181"><span class="noteLabel">27. </span><div class="noteBody">Diderot v pismu Sophie Volland, 15. oktobra 1759, v: Denis Diderot, <span style="font-style:italic">Œuvres. Tome 5</span>. <span style="font-style:italic">Correspondance,</span> str. 170–171.</div> <a class="link_return" title="Go back to text" href="#ftn181_return">↵</a></div><div class="note" id="ftn182"><span class="noteLabel">28. </span><div class="noteBody">Denis Diderot, <span style="font-style:italic">D'Alembertove sanje in drugi filozofski spisi,</span> str. 211.</div> <a class="link_return" title="Go back to text" href="#ftn182_return">↵</a></div><div class="note" id="ftn183"><span class="noteLabel">29. </span><div class="noteBody">Za podrobno analizo nekaterih izmed teh argumentov gl. Todd Ryan, <span style="font-style:italic">Pierre Bayle's Cartesian Metaphysics: Rediscovering Early Modern Philosophy</span>, str. 33–49.</div> <a class="link_return" title="Go back to text" href="#ftn183_return">↵</a></div><div class="note" id="ftn184"><span class="noteLabel">30. </span><div class="noteBody"><span style="font-style:italic">Esej o nastajanju organiziranih teles,</span> § XIX, gl. zgoraj, str. 52.</div> <a class="link_return" title="Go back to text" href="#ftn184_return">↵</a></div><div class="note" id="ftn185"><span class="noteLabel">31. </span><div class="noteBody"><span style="font-style:italic">Misli o interpretaciji narave,</span> § L, gl. zgoraj, str. 105; za Maupertuisov odgovor Diderotu gl. Dodatek, str. 118–120.</div> <a class="link_return" title="Go back to text" href="#ftn185_return">↵</a></div><div class="note" id="ftn186"><span class="noteLabel">32. </span><div class="noteBody"><span style="font-style:italic">D'Alembertove sanje in drugi filozofski spisi,</span> str. 13.</div> <a class="link_return" title="Go back to text" href="#ftn186_return">↵</a></div><div class="note" id="ftn187"><span class="noteLabel">33. </span><div class="noteBody">Prav tam, str. 53.</div> <a class="link_return" title="Go back to text" href="#ftn187_return">↵</a></div><div class="note" id="ftn188"><span class="noteLabel">34. </span><div class="noteBody">Denis Diderot, <span style="font-style:italic">Œuvres. Tome 1. Philosophie,</span> str. 798.</div> <a class="link_return" title="Go back to text" href="#ftn188_return">↵</a></div><div class="note" id="ftn189"><span class="noteLabel">35. </span><div class="noteBody">Prav tam, str. 684.</div> <a class="link_return" title="Go back to text" href="#ftn189_return">↵</a></div><div class="note" id="ftn190"><span class="noteLabel">36. </span><div class="noteBody">Prav tam, str. 682.</div> <a class="link_return" title="Go back to text" href="#ftn190_return">↵</a></div><div class="note" id="ftn191"><span class="noteLabel">37. </span><div class="noteBody">Prav tam.</div> <a class="link_return" title="Go back to text" href="#ftn191_return">↵</a></div><div class="note" id="ftn192"><span class="noteLabel">38. </span><div class="noteBody"><span style="font-style:italic">D'Alembertove sanje in drugi filozofski spisi,</span> str. 52.</div> <a class="link_return" title="Go back to text" href="#ftn192_return">↵</a></div><div class="note" id="ftn193"><span class="noteLabel">39. </span><div class="noteBody"><span style="font-style:italic">Misli o interpretaciji narave,</span> § LVIII, gl. zgoraj, str. 113.</div> <a class="link_return" title="Go back to text" href="#ftn193_return">↵</a></div><div class="note" id="ftn194"><span class="noteLabel">40. </span><div class="noteBody"><span style="font-style:italic">D'Alembertove sanje in drugi filozofski spisi,</span> str. 52.</div> <a class="link_return" title="Go back to text" href="#ftn194_return">↵</a></div><div class="note" id="ftn195"><span class="noteLabel">41. </span><div class="noteBody">Prav tam, str. 211.</div> <a class="link_return" title="Go back to text" href="#ftn195_return">↵</a></div><div class="note" id="ftn196"><span class="noteLabel">42. </span><div class="noteBody">Prav tam, str. 44.</div> <a class="link_return" title="Go back to text" href="#ftn196_return">↵</a></div><div class="note" id="ftn197"><span class="noteLabel">43. </span><div class="noteBody">LÉIBNITZIANISME OU PHILOSOPHIE DE LÉIBNITZ, v: <span style="font-style:italic">Encyclopédie,</span> 9. zv., 1765, str. 375 b.</div> <a class="link_return" title="Go back to text" href="#ftn197_return">↵</a></div><div class="note" id="ftn198"><span class="noteLabel">44. </span><div class="noteBody">Gottfried Wilhelm Leibniz, "Recueil de lettres entre Leibniz et Clarke," str. 756a. V slov. prevodu: "Postaviti dve nerazločljivi stvari je toliko kot postaviti eno samo z dvema različnima imenoma." (<span style="font-style:italic">Kontroverza med Leibnizem in Clarkom, 1715</span>–<span style="font-style:italic">1716,</span> str. 175)</div> <a class="link_return" title="Go back to text" href="#ftn198_return">↵</a></div><div class="note" id="ftn199"><span class="noteLabel">45. </span><div class="noteBody">Denis Diderot, <span style="font-style:italic">Le Neveu de Rameau et autres dialogues philosophiques,</span> str. 32. V slov. prevodu: "In sam si je pod milim Bogom najbolj nepodoben." (<span style="font-style:italic">Rameaujev nečak; Paradoks o igralcu,</span> str. 5–6)</div> <a class="link_return" title="Go back to text" href="#ftn199_return">↵</a></div><div class="note" id="ftn200"><span class="noteLabel">46. </span><div class="noteBody"><span style="font-style:italic">Le Neveu de Rameau et autres dialogues philosophiques,</span> str. 125.</div> <a class="link_return" title="Go back to text" href="#ftn200_return">↵</a></div><div class="note" id="ftn201"><span class="noteLabel">47. </span><div class="noteBody">Prav tam, str. 127.</div> <a class="link_return" title="Go back to text" href="#ftn201_return">↵</a></div><div class="note" id="ftn202"><span class="noteLabel">48. </span><div class="noteBody">Prav tam, str. 130.</div> <a class="link_return" title="Go back to text" href="#ftn202_return">↵</a></div><div class="note" id="ftn203"><span class="noteLabel">49. </span><div class="noteBody">Brian Henderson, ur.,<span style="font-style:italic">Five Screenplays by Preston Sturges</span>, str. 467.</div> <a class="link_return" title="Go back to text" href="#ftn203_return">↵</a></div><div class="note" id="ftn204"><span class="noteLabel">50. </span><div class="noteBody">Prav tam.</div> <a class="link_return" title="Go back to text" href="#ftn204_return">↵</a></div><div class="note" id="ftn205"><span class="noteLabel">51. </span><div class="noteBody">Prim. Michael Barson, ur.,<span style="font-style:italic">Flywheel, Shyster, and Flywheel: The Marx Brothers' Lost Radio Show,</span> str. 5.</div> <a class="link_return" title="Go back to text" href="#ftn205_return">↵</a></div><div class="note" id="ftn206"><span class="noteLabel">52. </span><div class="noteBody">Denis Diderot, <span style="font-style:italic">Jacques le Fataliste et son maître,</span> str. 98. V slov. prevodu: "Ne, gospa, noben drug nisem." (<span style="font-style:italic">Fatalist Jacques in njegov gospodar,</span> str. 53)</div> <a class="link_return" title="Go back to text" href="#ftn206_return">↵</a></div><div class="note" id="ftn207"><span class="noteLabel">53. </span><div class="noteBody">"Prva razprava," gl. zgoraj, str. 21.</div> <a class="link_return" title="Go back to text" href="#ftn207_return">↵</a></div><div class="note" id="ftn208"><span class="noteLabel">54. </span><div class="noteBody"><span style="font-style:italic">Esej o nastajanju organiziranih teles,</span> § XLVIII, gl. zgoraj, str. 60–61.</div> <a class="link_return" title="Go back to text" href="#ftn208_return">↵</a></div><div class="note" id="ftn209"><span class="noteLabel">55. </span><div class="noteBody">Prav tam, § XLIV, gl. zgoraj, str. 58.</div> <a class="link_return" title="Go back to text" href="#ftn209_return">↵</a></div><div class="note" id="ftn210"><span class="noteLabel">56. </span><div class="noteBody">Gl. Buffon, <span style="font-style:italic">Les Époques de la Nature</span>.</div> <a class="link_return" title="Go back to text" href="#ftn210_return">↵</a></div></div></div></body></html>