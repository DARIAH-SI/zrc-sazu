<html xmlns="http://www.w3.org/1999/xhtml"><head><!--THIS FILE IS GENERATED FROM AN XML MASTER. DO NOT EDIT (2)--><title>NARAVNA DEDIŠČINA</title><meta name="author" content="Jasna Fakin Bajec Oto Luthar"/><meta name="generator" content="Text Encoding Initiative Consortium XSLT stylesheets"/><meta charset="utf-8"/><link href="stylesheet.css" rel="stylesheet" type="text/css"/><link href="print.css" rel="stylesheet" type="text/css" media="print"/></head><body id="TOP"><div class="teidiv"><h1 class="maintitle"><span class="head"><span style="color:B01116">NARAVNA DEDIŠČINA</span></span></h1><div class="ss1" id="index-body.1_div.1"><div class="pagebreak" id="pb.14"> [(14-15)] </div><div class="ss2" id="index-body.1_div.1_div.1"><div class="pagebreak" id="pb.16"> [(16-17)] </div><h2><span class="head">GEOGRAFIJA IN GEOMORFOLOGIJA</span></h2><div class="ss3" id="index-body.1_div.1_div.1_div.1"><div class="pagebreak" id="pb.19"> [18-19] </div><h3><span class="head"><span style="color:B01116">Matični ali klasični kras? Kras ali kras? – o geografskih in jezikovnih zagatah</span></span></h3><p>»<span style="color:B01116">»</span>»<span style="color:B01116">»</span>»<span style="color:B01116">»</span>»</p><div class="figure"><img src="media/KB18.jpeg" alt="" class="graphic"/></div><p>Po ljudski pripovedki je za kraško kamnito pokrajino kriv hudič, ki je pomagal Bogu pri ustvarjanju sveta. Ker mu je ostalo še precej kamenja, je prosil angela, naj ga vrže v Jadransko morje. Ob poti se je prikazal hudič, ki je v vreči naredil luknjo in kamenje se je sesulo ravno na planoti na jugozahodnem delu Slovenije, tik nad Tržaškim zalivom, Soško ravnino, Vipavsko dolino, Brkini in slovenskim delom Istre, ki jo danes imenujemo <span style="font-style:italic">Kras </span>oziroma matični Kras. Čeprav povedka, ki se na Krasu že vrsto let prenaša iz roda v rod, podaja izmišljeno zgodbo z neresničnimi junaki, je vendarle njeno sporočilo, da kraško pokrajino najbolj zaznamuje kamen, resnično. Janez Vajkard Valvasor je v delu <span style="font-style:italic">Slava vojvodine Kranjske </span>(1689) nizko apnenčasto planoto opisal in teritorialno opredelil od <span style="font-style:italic">grada Lože in Senožeč do Jadranskega morja. Tu so tla vseskozi in čez vsako mero kamnita. Se pa dviga toliko majhnih gričkov, hribčkov in goric,</span> <span class="pagebreak" id="pb.20"> [20] </span><span style="font-style:italic">kot je na razbičanem morju valov</span> (<span style="font-style:italic">Čast in slava vojvodine Kranjske</span>, 1. knjiga, Ljubljana, Zavod dežela Kranjska, 2009–2013, str. 262). Poznamo pa tudi kras, pisan z malo začetnico, oziroma <span style="font-style:italic">klasični kras</span>, ki označuje enega izmed reliefnih tipov, kjer ključno vlogo pri njegovem nastajanju in oblikovanju igra raztapljanje kamnine. Beseda <span style="font-style:italic">kras</span> izhaja iz predindoevropskega jezika, iz korena kar(r)a, kar pomeni kamen. Iz njega se je razvilo antično ime za današnjo pokrajino <span style="font-style:italic">Kras, Carusadus,</span> kar je pomenilo kamnita pokrajina z goličavami, griči, pustimi planjavami in golim skalovjem. V mednarodno rabo so prvotni pomen krasa, tj. golo zemljišče, ponesli popotniki, geografi, kartografi in drugi učenjaki, ki so od dobe razsvetljenstva do konca 19. stoletja njegovo kamnitost, pomanjkanje tekoče vode in nenavadne reliefne oblike opazovali, ko so najprej peš, nato pa z vlakom potovali z Dunaja v Trst. V preteklem stoletju se je ime dokončno uveljavilo v vsej strokovni literaturi, v enaki ali nekoliko spremenjeni obliki se izraz uporablja tudi v drugih jezikih (npr. angleško in nemško <span style="font-style:italic">Karst</span>, italijansko <span style="font-style:italic">Carso</span>). V 19. stoletju so v znanstveno terminologijo začeli vnašati še druga slovenska imena za kraške pojave, kot so <span style="font-style:italic">dolina</span> za vrtačo; <span style="font-style:italic">polje </span>za kraško polje; <span style="font-style:italic">ponor </span>(odprtina, v katero izginja voda) in <span style="font-style:italic">jama</span>. Veda, ki proučuje kras, se imenuje krasoslovje.</p><p>Za opisovalce in raziskovalce v preteklih stoletjih do prve svetovne vojne so bili zanimivi tudi drugi kraški pojavi (presihajoče Cerkniško jezero, Postojnska jama) z območja primorskega in notranjskega krasa med Tržaškim zalivom, Kvarnerjem in Ljubljanskim barjem, zato območje v triko<span class="pagebreak" id="pb.21"> [21] </span>tniku med Ljubljano, Trstom in Reko označujemo kot klasični kras. Na tem območju so bile izvedene najzgodnejše klasične strokovne raziskave vodnih pojavov, posvečene jamarskim raziskavam, hidrotehniki, vzrokom poplavljanja kraških polj, večkratnih ponikanj in izviranj vode ter ugotavljanju podzemnih zvez.</p><p>Ena od pionirskih in najpomembnejših tovrstnih raziskav je bil Valvasorjev opis ter razlaga polnjenja in praznjenja Cerkniškega jezera. Veliko drugih strokovnih raziskav, izvedenih zlasti v okolici Postojne, Planine in Cerknice ter vzdolž podzemnega toka Reke, je bilo v 19. stoletju in jih štejemo za temeljna dela krasoslovja, ki so ponesla sloves Slovenije kot kraške in krasoslovne dežele v svet.</p><div class="byline"><span style="color:808285">Nataša Ravbar</span></div></div><div class="ss3" id="index-body.1_div.1_div.1_div.2"><div class="pagebreak" id="pb.22"> [22] </div><h3><span class="head"><span style="color:B01116">Kako nastaja kraško površje?</span></span></h3><p>»<span style="color:B01116">»</span>»<span style="color:B01116">»</span>»<span style="color:B01116">»</span>»</p><p>Kraško površje oblikujejo značilne geomorfološke posebnosti, ki so plod specifičnih sorazmerno enakomerno topnih kamnin, navadno apnenca ali dolomita (karbonatna kamnina) in podnebnih razmer, zlasti padavin. To je oblika zemeljskega površja, za katerega so namesto rečnih dolin in gorskih vzpetin značilni kopasti vrhovi in zaprte globeli, vrtače, udornice, kraška polja ter mikrokraške oblike, ki nastanejo z razkrajanjem skale s pomočjo vode – npr. žlebiči, škraplji in škavnice. V podzemlju pa prenikla deževnica skupaj z rekami ponikalnicami razvijajo globoka brezna in jame, ki jih navadno krasijo nenavadne oblike, nastale zaradi odlaganja sige. Posebnosti kraškega reliefa so že v 17. stoletju pritegnile mnogo tujih raziskovalcev, med drugim tudi že omenjenega polihistrorja Janeza Vajkarda Valvasorja, ki je značilnosti podzemnih kraških pojavov opisal: <span style="font-style:italic">… na več krajih pa so tudi hude prepadne strmine, tako da če človek vrže v globino kamen, lahko zmoli dva očenaša preden sliši, da je padel na dno. In to prav gotovo kaže na grozotno globino. […] Še bolj grozljivo je, da na mnogih prepadnih mestih sploh ni slišati, kako kamen pade. Iz tega je mogoče sklepati, da gre tu prepad tako globoko, da zvok, ki ga povzroči padli kamen,</span> <span class="pagebreak" id="pb.23"> [23] </span><span style="font-style:italic">sploh ne more doseči do vrha, saj je ravno odmev navadno v jamah najmočnejši. […] Človek na več mestih vzre strašne višine, na mnogih drugih mestih pa je videti, kot bi bilo vse polno stebrov in tako nenavadnih likov, kot bi videl vso mogočo golazen pred seboj, kače in druge živali, vse mogoče strašljive like duhov ter različne spačene obraze in pravljične živali in podobno. Tega so polni vsi koti in vogali, tla in stebri, tako da marsikoga obide groza.</span> (<span style="font-style:italic">Čast in slava vojvodine Kranjske,</span> 1. knjiga, Ljubljana, Zavod dežela Kranjska, 2009–2013, str. 279).</p><p>Številni kraški pojavi so posledica kemičnega delovanja vode na lahko topnih karbonatnih kamninah, ki mu pravimo korozija. Deževnica se v atmosferi in pri prenikanju skozi prst obogati z ogljikovim dioksidom (CO2) in tako tvori šibko ogljikovo kislino. V stiku s karbonatnimi kamninami jih topi in postopoma ustvarja značilne površinske in podzemeljske reliefne oblike. Ko je voda dovolj zasičena s kalcitom, ga začne odlagati v obliki sige ali kapnikov. Stalaktiti ali kapniki, ki visijo z jamskega stropa, nastajajo iz viseče kaplje, iz katere se izloča kalcit. Ko kaplja pade na tla, pa kapnik raste navzgor in oblikuje se stalagmit. Če se stalagmit in stalaktit sčasoma združita, nastane kapniški steber. Hitrost in intenzivnost raztapljanja sta odvisni od lastnosti karbonatnih kamnin in od lokalnega podnebja. Spreminjata se z geografsko širino, razgibanostjo površja, količino padavin, debelino prsti, ki prekriva karbonatne kamnine, in temperaturo.</p><p>Slovenski kras je med najbolj znanimi in najbolj raziskanimi kraškimi območji na svetu. V Sloveniji je 8600 kvadratnih kilometrov ozemlja kraškega, kar predstavlja skoraj <span class="pagebreak" id="pb.24"> [24] </span> polovico (43 %) državnega ozemlja. Največja odlika našega krasa so različni tipi krasa in njihova velika pestrost na tako majhnem ozemlju. Prevladuje Dinarski kras, ki je eden izmed najobsežnejših in najbolj znanih kraških območij na svetu. Razteza se od severovzhodne Italije, preko južnega dela Slovenije, vzdolž Dinarskega gorstva vse do Albanije. Zanj so značilne obsežne kraške planote, ki jih prekinjajo vmesna kraška polja in doline. Visokogorski ali Alpski kras, za katerega so značilni kotliči ali konte, lašti in globoka brezna, je razširjen v Julijskih in Kamniško-Savinjskih Alpah. V primerjavi z Dinarskim in Alpskim krasom se v ostalem delu Slovenije, na primer v Posavskem hribovju, kras pojavlja v otokih, pravimo pa mu osameli kras.</p><p>Slovenija pa ni edina dežela krasa. Nasprotno, povsem brez krasa je le malo dežel sveta. Vendar pa se nekateri kraški pojavi zaradi različnih geoloških, klimatskih in drugih razmer različno razviti. V Evropi se pomembnejša kraška območja nahajajo v državah na Balkanskem polotoku, na Češkem in Slovaškem, v južni Franciji, Italiji in Španiji. Po svetu pa se znana kraška območja raztezalo preko Male Azije, Kavkaza, Iranskega višavja, Himalaje, loka indonezijskih otočij, od Skalnega gorovja preko Jukatanskega polotoka in Antilov do Andov in še bi lahko naštevali. Na Kitajskem se nahajajo največja kraška območja na svetu, ki so hkrati tako zelo raznolika, da je tam moč najti skoraj vse podtipe kraškega sveta.</p><div class="byline"><span style="color:808285">Nataša Ravbar</span></div></div><div class="ss3" id="index-body.1_div.1_div.1_div.3"><div class="pagebreak" id="pb.25"> [25] </div><h3><span class="head"><span style="color:B01116">Kraške reliefne oblike</span></span></h3><p>»<span style="color:B01116">»</span>»<span style="color:B01116">»</span>»<span style="color:B01116">»</span>»</p><p>Pred nekaj milijoni let sta celotna kraška planota in njeno sosedstvo ležala precej niže, na nadmorski višini le nekaj deset metrov. Ker je bila obdana bodisi z morjem bodisi neprepustnimi kamninami, so vode po Krasu tekle le po površini, površje pa se je zato uravnalo. Tektonske sile so kasneje Kras dvignile do sedanje lege. Ko pa se je dvigal, se je voda pričela pretakati tudi podzemno. V tla so ponikale padavine in potoki, ki pritekajo z brkinskih laporjev in peščenjakov. Ta razvoj je ustvaril pogoje, da so na Krasu nastale nekatere preproste, a imenitne reliefne oblike, kakršnih drugod ne najdemo.</p><p>Najbolj številna, pogosta in običajna reliefna oblika je <span style="font-style:italic">vrtača</span>, ki je zaprta in omejena kotanja. Večina vrtač ima lijakasto ali skledasto obliko, v tlorisu pa so okrogle. Globoke so do 10 metrov in široke do 50 metrov. Nastale so na območjih, kjer je bilo mogoče navpično prenikanje deževnice v globino, in sicer skozi razpokane vodotopne kamnine, in kjer se je zaradi različnih vzrokov lokalno raztopilo nekoliko več apnenca kot v okolici. To kamnino je voda v obliki raztopine odnesla skozi votlikavo podzemlje, kjer je poleg vode odtekla tudi kamnina. Medtem ko so pobočja vrtač kamnita kot ostalo kraško površje, je na dnu vrtač ilovica, ki je za kraški svet dragocena prst. S pobočij in dna takšnih vrtač so nekdaj pazljivo odstranili kamenje in ga zložili v <span class="pagebreak" id="pb.26"> [26] </span> suhe zidove, dno pa izravnali. Take vrtače so bile pomembne za preživetje, zato so imele pogosto tudi svoja imena – po reliefnih značilnostih ali po lastniku zemlje, kjer so se nahajale. Ponekod so vrtače s ilovnatimi tlemi uporabljali za vodne zbiralnike, ki jim rečemo kali.</p><p>Veliko večje kotanje kot vrtače so <span style="font-style:italic">udornice</span>, ki so nastale z rušenjem stropov nad večjimi podzemnimi votlinami. Z navpičnimi skalnatimi stenami, strmimi pobočji, melišči in grižami delujejo grozeče, vendar brez strahu, saj ne nastanejo z nenadnim udorom, ampak z dolgotrajnim krušenjem in rušenjem stropa ter sten v rovih. Pri njihovem nastanku so pomembne reke ponikalnice, kjer voda pri nizkih vodostajih oblikuje en rov, ob povodnjih pa se poplavna voda dvigne in vdre v okoliške razpoke in jih širi. V conah s tako preoblikovanimi razpokami nastanejo sprva velike dvorane, njihove stene in strop se počasi rušijo in preoblikujejo v površinsko reliefno obliko – udornico. Pri velikih udornicah podzemna reka odnaša proč odpadlo kamenje. Večje udornice na Krasu so globoke od 50 do 200 metrov ter široke do nekaj 100 metrov, njihov volumen pa dosega do več milijonov kubičnih metrov. Največje udornice so doli Globočak, Sekelak, Sapendol in Lisična v bližini ponorov Reke v Škocjanskih jamah. Pri Divači so velik dol Risnik, ki se je še pred stoletjem imenoval Grižni dol, dvojna stara udornica Radvanj in dol Bukovnik. Pod Bukovnik vodijo tudi spodnji rovi Kačne jame, prav pod njim se dva rova končata v velikem podoru. Reka je tu 200 metrov pod dnom udornice. Z Reko povezujemo tudi nastanek večjih dolov na Sežanskem krasu. Pri Orleku je velik dol Draga, pri Sežani pa <span class="pagebreak" id="pb.27"> [27] </span> so dol Leskovec, Huslov dol in Kolovreči dol, ki je že zasut z odpadki. Manj jasno je, kako so nastali veliki doli Šator pri Štorjah, Petnjak ter drugi doli na Krasu pri Kazljah, Dutovljah in drugod.</p><p>Med pomembne kraške reliefne oblike uvrščamo še doline, in sicer poznamo suhe in slepe doline. <span style="font-style:italic">Suhi dolini</span> sta na Krasu dve. Ena je Doberdobski dol, ki jo je nekoč oblikovala reka Soča, potem pa je zaradi tektonskega dviga Krasa našla novo pot po spodnjem delu Vipavske doline. Druga suha dolina je Mali Dol, vijugasta komaj zaznavna suha dolina pri Komnu, ki prečka Kras med Malim Dolom in Škofi, kjer se odpre nad tektonsko brazdo Velikega Dola. O nekdanjem toku reke v njej pričajo kremenovi prodniki.</p><p>Druga vrsta dolin so <span style="font-style:italic">slepe doline</span>. Največ jih je ob robu Brkinov, kjer pritekajo na Kras potoki, ki nato poniknejo. Sleme Brkinov zbira vodo v številne potoke, ki po globokih dolinah odtekajo na vse strani. Na severu se vsi potoki zlijejo v Reko, ki nato ponikne v Škocjanskih jamah. Na južni strani pa vsak potok zase priteče do apnenca. Tu se ozke, globoko vrezane brkinske grape na apnencu razširijo, nato pa končajo s strmimi pobočji. Pod njimi potoki poniknejo. Ob povodnjih so <span style="font-style:italic">ponori</span> (odprtina, v katero izginja voda) premajhni, zato vode pred ponori zastajajo in odlagajo naplavine. Prav poplavna voda pa raztaplja apnenec tudi v boku doline ali pod naplavino in tako oblikuje značilna široka dna slepih dolin.</p><p>Drugače je na <span style="font-style:italic">Kraškem robu</span>, ki predstavlja obsežno tektonsko linijo, ob kateri se je kraška planota narinila in s tem dvignila nad f lišno obrobje. Vode, ki tu izvirajo iz kraških <span class="pagebreak" id="pb.28"> [28] </span> izvirov, se združijo v Rižano in Osapsko reko, ki sta odnesli mehkejše f lišne kamnine ter ustvarile globoko dolino. Dvigovanja Krasa in vrezovanje potokov, ki mu je sledilo, so ustvarili navpične stene v odpornejših apnencih in položnejša f lišna pobočja, prekrita s podori in melišči.</p><div class="byline"><span style="color:808285">Andrej Mihevc</span></div></div><div class="ss3" id="index-body.1_div.1_div.1_div.4"><div class="pagebreak" id="pb.29"> [29] </div><h3><span class="head"><span style="color:B01116">Paleokras</span></span></h3><p>»<span style="color:B01116">»</span>»<span style="color:B01116">»</span>»<span style="color:B01116">»</span>»</p><p>Apnenci in dolomiti Krasa in Matarskega podolja so nastali iz karbonatnih usedlin, ki so se v geološkem obdobju krede in paleogena, med okoli 120 in 50 milijoni leti, tvorile in odlagale v relativno obsežnem plitvem tropskem morju oziroma na tako imenovani Jadranski karbonatni platformi (ravno ali blago nagnjeno plitvomorsko območje, kjer nastaja in se kopiči karbonatni sediment). Zaradi različnih geoloških in klimatskih dejavnikov je bila platforma občasno dvignjena nad morsko gladino in izpostavljena vplivu deževnice. Pri tem je prihajalo do strjevanja prvotno sipkih karbonatnih usedlin v trdno apnenčasto kamnino, ki je bila že takoj podvržena zakrasevanju. Oblikovali so se različni podzemni in površinski kraški pojavi, ki so danes ohranjeni v kamninskem zapisu kot neravna površja ter z naplavinami in sigami zapolnjene kraške votline. Tako ohranjeni kraški pojavi so del paleokrasa, ki predstavlja kraško pokrajino, oblikovano v nekem preteklem obdobju, ko so bile kamnine na tem področju izpostavljene raztapljanju na kopnem. Pri tem se je vzpostavilo tudi značilno podzemno pretakanje sladke vode, ponekod pa tudi mešane sladko-slane somornice oziroma brakične vode. To obdobje je trajalo, dokler ni bilo kraško površje ponovno v celoti poplavljeno z morsko vodo in prekrito s plitvomorskimi usedlinami.</p><p><span class="pagebreak" id="pb.30"> [30] </span>V obdobju med zgornjo kredo in zgornjim paleocenom, med približno 75 in 45 milijoni leti, so bili večji deli Jadranske karbonatne platforme dvignjeni nad morsko gladino in glede na lego na platformi različno dolgo podvrženi intenzivnemu zakrasevanju. Oblikovali so se tako površinski kot podzemni kraški pojavi. Paleokraško površje je razčlenjeno z različnimi površinskimi kraškimi oblikami, kot so škraplje in vrtače ter manjše, do nekaj decimetrov globoke depresije. V epikrasu, to je zgornjem delu kraške nezalite oziroma vadozne hidrogeološke cone, so nastale sedimentne in morfološke oblike, katerih nastanek lahko povezujemo z biološko aktivnostjo v območju korenin dreves in grmičevja. Ponekod so koreninski kanali tako pogosti, da lahko govorimo o koreninskem paleokrasu. Prvotno bolj ali manj vertikalno usmerjeni kraški kanali, brezna in žepi segajo do nekaj deset metrov globoko pod paleokraško površje. Tu pogosto naletimo na prvotno horizontalno usmerjene jame, ki so nastale v stalno zaliti oziroma freatični kraški hidrogeološki coni. Te jame, ki so običajno nepravilnih in podolgovatih oblik, merijo v preseku (vidnem v geološkem profilu) le do nekaj decimetrov. Vendarle pa lahko na primer pri Podgradu v Matarskem podolju opazujemo tudi do več deset metrov dolge in do nekaj metrov visoke odseke jame, ki jim sledimo do 75 metrov globoko pod paleokraško površje. Domnevamo, da so jame tega tipa nastajale v območju sladkovodnih in brakičnih leč, ki so se oblikovale nad morsko podtalnico pod kraškimi otoki. Vse freatične kraške votline so bile kasneje, v drugačnih hidrogeoloških razmerah deloma preoblikovane in v celoti zapolnjene pretežno z <span class="pagebreak" id="pb.31"> [31] </span> apnenčastimi naplavinami in sigo. Na podoben način so bile zapolnjene tudi vadozne votline, vendar naplavine vsebujejo v tem primeru nekoliko višji delež nekarbonatnih mineralov, pogosteje pa so tudi preoblikovane z biogenimi procesi v območju korenin kopenskih rastlin.</p><p>Postopno zniževanje kraškega površja zaradi raztapljanja je pogosto izpostavilo zapolnjene paleokraške jame na paleokraško površje, kjer jih lahko danes prepoznamo le še po ostankih njihovih zapolnitev. Nezapolnjeni preostanki jam in depresije v paleokraškem površju so bili pogosto dokončno zapolnjeni oziroma pokriti z glino in boksitom. Posebnost med jamskimi zapolnitvami predstavljajo tako imenovani kajmaniti oziroma laminirane usedline, v katerih najdemo morske fosile. Ti so bili v jame naplavljeni med tropskimi nevihtami v času, ko se je nivo morske gladine ponovno postopoma dvigoval in poplavljal prej kopna kraška območja. Približno sočasno so se v površinskih paleokraških breznih in vrtačah, ko so ta postala majhna jezerca sprva sladke, nato pa postopoma vedno bolj slane vode, odložile prostorsko omejene leče apnencev in apnenčastih breč. Nadaljnje poplavljanje je v celoti prekrilo paleokraško površje s plitvim, bolj ali manj slanovodnim močvirjem, kjer se je odlagalo temnosivo karbonatno blato.</p><div class="byline"><span style="color:808285">Bojan Otoničar</span></div></div><div class="ss3" id="index-body.1_div.1_div.1_div.5"><div class="pagebreak" id="pb.32"> [32] </div><h3><span class="head"><span style="color:B01116">Večnost in krhkost kraške pokrajine</span></span></h3><p>»<span style="color:B01116">»</span>»<span style="color:B01116">»</span>»<span style="color:B01116">»</span>»</p><p>Površinski in podzemni pojavi krasa nastajajo z izredno počasnimi procesi, ki lahko trajajo tudi več milijonov let. Med njimi prevladuje razstapljanje površja, ki na matičnem Krasu poteka s hitrostjo približno 0,05 mm na leto in je v primerjavi s procesi, ki preoblikujejo nekraške oblike reliefa, izredno počasen. Zato se lahko določene geomorfološke značilnosti ohranjajo zelo dolgo. Bronastodobna obzidja kaštelirjev izpred 3500 let so npr. na Krasu še vedno zelo dobro ohranjena in vidna (od tedaj se je raztopilo le okoli 17,5 cm kamnine). Še boljši pričevalci časa so jame in jamski sedimenti, ki niso izpostavljeni zunanjim vplivom in preperevanju. Čeprav kapniki v podzemskih jamah rastejo ponekod hitreje (tudi do 1 mm na leto), drugod pa počasneje, nam lahko veliko povedo o starosti in razvoju jame ter površja, morebitnem življenju v jami, klimi v okolici in podobno.</p><p>Vsaj desetkrat počasneje se v povprečju širijo vodne jame, ki nastajajo pod gladino kraške vode. Takšne jame, ki so jih nekdaj oblikovale podzemne reke, danes pa so dvignjene visoko nad gladino kraške podtalnice, se po naravni poti ne obnavljajo več, zato so še toliko bolj občutljive na morebitne človekove posege. <span class="pagebreak" id="pb.33"> [33] </span></p><p>Na Krasu izredno počasi nastaja tudi prst, ki je zato tanka. Odstranitev vegetacije običajno pospešuje erozijo in spiranje prsti v podzemlje. Posredno je s tem prizadeta tudi vegetacija, saj spremenjena prst precej težje podpira razrast primarne vegetacijske združbe.</p><p>Ravno zaradi geomorfoloških, geoloških, hidroloških, zooloških in botaničnih posebnosti se na Krasu nahajajo zelo pomembni objekti naravne dediščine. Ko pa je enkrat kraška pokrajina (površje ali podzemlje) degradirana, je prvotno stanje zelo težko oziroma nemogoče vzpostaviti. Nenadzorovani in nespametni človeški posegi v kraških pokrajinah povzročajo pogoste in obsežnejše degradacije, ki so dosegle neobvladljiv razmah predvsem s tehnološkim razvojem in mehanizacijo. Mednje lahko štejemo uravnavanje površja in zasipavanje vrtač, gradnjo novih in širitev obstoječih prometnic, izgradnjo industrijsko-obrtnih con in strnjenih stanovanjskih naselij z uravnavanjem pripadajoče bivalne površine (posegi na površju). V podzemlju pa je to predvsem lomljenje kapnikov in premetavanje drugih jamskih sedimentov, hoja na mestih, kjer lahko pride do poškodb jamske površine, vnašanje za jamsko okolje tujih materialov, vandalsko obnašanje v jamah in zasipavanje jam s smetmi.</p><p>Zaradi specifičnih značilnosti infiltracije in pretakanja voda je kras v primerjavi z drugimi področji izredno občutljiv na onesnaženje podtalnice. Odsotnost debelejšega sloja prsti in skromna vegetacijska odeja onemogočata, da bi se onesnaževala ob prenikanju kemično, biološko ali fizikalno degradirala. Pomembnejši kraški izviri imajo obi<span class="pagebreak" id="pb.34"> [34] </span>čajno velika napajalna zaledja, visoke hitrosti pretakanja v podzemlju (več sto m/h) pa ne morejo zagotavljati zadostne razgradnje onesnaževal. Tudi večja oddaljenost od vodnega vira ne pomeni nujno večje varnosti pred onesnaženjem. Turbolenten tok skozi kraške kanale pogosto pomeni mobilizacijo v vodi netopnih onesnaževal in preprečuje njihovo zastajanje. Omejeno zračenje v podzemlju in pomanjkanje mikroorganizmov zmanjšujeta možnost biodegradacije onesnaževal. Posledično so samočistilne sposobnosti podzemnih voda v krasu zelo nizke in lahko potekajo le v skromnem obsegu. Kraški vodni viri so zato izredno dovzetni za onesnaženje in je potrebno z njimi primerno in previdno upravljati.</p><p>Najpogostejši onesnaževalci podzemnih voda so komunalne in gospodinjske odpadne vode, ki neočiščene ali le delno očiščene odtekajo neposredno v podzemlje, meteorne vode s cestnih in parkirnih površin ter izcedne vode iz divjih odlagališč odpadkov in iz odlagališč, ki niso primerno grajena. Kakovost kraške vode ogroža tudi kmetijstvo, kjer so pogosti pojavi prekomerna in nepravilna uporaba fitofarmacevtskih sredstev, slabo urejena ali povsem neurejena gnojišča in gnojne jame, predvsem pa farmska živinoreja s prevelikimi količinami izlite gnojnice na hektar zemljišča. Specifično onesnaženje povzročata industrija in obrt z neustrezno obdelanimi odplakami ali z odpadki, odloženimi na neprimerno zgrajenih odlagališčih. Občutljivost podzemnih voda na krasu je večja tudi zaradi gradbenih del, v okviru katerih je pogosto odstranjena krovna, praktično edina zaščitna plast vodonosnika. Velika nevarnost za kra<span class="pagebreak" id="pb.35"> [35] </span>ške vode so razlitja večjih količin nevarnih in strupenih snovi (npr. naftni derivati) ob nesrečah. Poleg različnih virov onesnaženja zaloge pitne vode ogroža tudi prekomerna izraba.</p><p>Kraško podzemlje je pomembno tudi kot biotop, v katerem uspeva posebna jamska favna. Podzemno živalstvo je zaradi omejenosti in hranilne siromašnosti bivalnega okolja v veliki meri značilno le za ta prostor (endemitsko) in zato še posebej občutljivo na spremembe, kot je, na primer, vnos prevelikih količin hranil. Čeprav lahko le-ta pospešujejo njihovo rast, v podzemlju ustvarjajo pogoje za naselitev površinskih živali, ki podzemne zaradi njihove prirojene šibkosti z lahkoto izpodrivajo. Ogrožajo jih tudi onesnažene vode, ki krnijo bivalno okolje podzemnih živali in jih stiskajo v vedno ožje bivalno območje ali pa jih povsem uničijo. Zaradi počasnega razmnoževanja in širjenja po podzemlju je ponovna vzpostavitev prvotne populacije dolgotrajen proces, ki lahko traja tudi več sto let.</p><p>Iz opisanih razlogov je treba spremeniti človekov odnos do narave in naravnih virov, da bi ohranili to edinstveno pokrajinsko raznolikost, ki nam jo daje Kras.</p><div class="byline"><span style="color:808285">Nataša Ravbar</span></div></div><div class="ss3" id="index-body.1_div.1_div.1_div.6"><div class="pagebreak" id="pb.36"> [36] </div><h3><span class="head"><span style="color:B01116">Brkini – pokrajina med Snežnikom in Slamnikom</span></span></h3><p>»<span style="color:B01116">»</span>»<span style="color:B01116">»</span>»<span style="color:B01116">»</span>»</p><p>Brkini, imenovani tudi Brkinsko hribovje, so zaradi geološke sestave reliefno drugačni od okoliškega apnenčastega, kraškega sveta. Na vzhodni strani so večinoma zamejeni z reko Reko, ki se je s svojo strugo zarezala na meji med f lišem in apnencem. Pri njenem izviru na jugozahodu je brkinsko-kraška ločnica dva kilometra široka dolina Podgora, ki se nato razširi v Reško kotlinico, dolino v okolici Ilirske Bistrice. Meja se nadaljuje po ozkem kanjonu, ki je od Topolca do Ribnice vrezan v f lišnato podlago, kjer se edini del Brkinov razteza onkraj reke Reke do jugozahodnega roba Pivke in Košanskega podolja. Od tu se Reka spusti v kanjon, vse dokler ne pride v Vremsko dolino, ki je med drugim tudi največja slovenska slepa dolina, in ponikne v Škocjanskih jamah. Na zahodni strani Brkini mejijo na Matarsko podolje, severno so zamejeni z Divaškim krasom, na jugu pa s Čičarskim hribovjem.</p><p>Brkine delimo na štiri enote: prva je na severu med potokoma Sušico in Padežem, druga je osrednje sleme med Tatrami in Harijami, ki predstavlja osrednji del Br<span class="pagebreak" id="pb.37"> [37] </span>kinov, tretja je na zahodni strani med potokom Suhorščico in reko Reko ter četrta južno od Harij.</p><p>Brkini so zaradi mnogih izvirov in potokov s strmimi pobočji in globokimi dolinami ali po brkinsko <span style="font-style:italic">žlebi</span> razrezano hribovje. Potoki na vzhodni in severni strani tečejo v reko Reko, od Brezovice do Sušaka na zahodni in južni strani pa tečejo nekaj časa po dolini in ob stiku z apnenčastim svetom poniknejo skozi ponore v kraški svet. Tu nastajajo tudi slepe doline. Zaradi manjšega padca in krajšega toka potokov so Brkini na zahodni in južni strani manj razbrazdani kot na vzhodni in severni strani. Ti potoki so najbolj aktivni v spomladanskem času in jesenskem deževnem času, zato je takrat najprimernejši čas za njihov ogled. Ker ponori ob primeru močnejšega deževja ne zmorejo tako hitro požirati, so v tem času mnoge slepe doline poplavljene tudi po nekaj tednov. Pozimi in poleti pa večina potokov presahne, vendar jih morebitni večji nalivi hitro prebudijo.</p><p>Zaradi f lišnate podlage se v Brkinih tvori drugačna prst kot na kraških tleh. To je rahla peščena zemlja, ki jo domačini imenujejo <span style="font-style:italic">prhlica</span>. Je zelo rodovitna in pokriva vsa slemena Brkinov, njena plast pa je debela do 0,5 m. Na večjih strminah prihaja do erozije, ki je lahko tako močna, da večji nalivi odplaknejo vso zemljo. Območja močne erozije so domačini prenehali izkoriščati za pašo in so tam zasadili predvsem sadna drevesa, ki so uspela erozijo omiliti.</p><p>Klimatske razmere v Brkinih so mešanica vplivov celinskega podnebja z vzhoda in severa ter primorskega <span class="pagebreak" id="pb.38"> [38] </span> podnebja z juga in zahoda. Za Brkine je značilna burja, ki piha v močnih sunkih z Vremskega hribovja in Snežnika na severni in vzhodni del Brkinov skozi celo leto, najmočneje v pozni zimi. V zimskem času so značilni tudi pojavi žleda, ki prizadene pogosto višja slemena Brkinov.</p><div class="byline"><span style="color:808285">Jošt Hobič</span></div><div class="pagebreak" id="pb.39"> [39] </div></div></div><div class="ss2" id="index-body.1_div.1_div.2"><div class="pagebreak" id="pb.40"> [(40-41)] </div><h2><span class="head">VODA</span></h2><div class="ss3" id="index-body.1_div.1_div.2_div.1"><div class="pagebreak" id="pb.42"> [42] </div><h3><span class="head"><span style="color:B01116">Kraški vodonosniki</span></span></h3><p>»<span style="color:B01116">»</span>»<span style="color:B01116">»</span>»<span style="color:B01116">»</span>»</p><p>Za kraške vodonosnike, ki jih tvorijo apnenčevi in dolomitni skladi, je značilno, da je njihovo površje zaradi razpokanosti in pretrtosti kamnin dobro prepustno in omogoča takojšnje ponikanje deževnice v podzemlje. V podzemlju hranijo velike količine vode, primerne za vodooskrbo. Ta se zbira iz padavinskih voda, ki ponikajo razpršeno po razpokah in kanalih v matični kamnini, in iz sklenjenih vodnih tokov, ki nastanejo z zbiranjem vode na nekraškem površju (npr. Reka). Podzemske vode se nato združujejo v večje tokove, ki se skozi kraške jame pretakajo proti izvirom.</p><p>V primerjavi s podtalnico v medzrnskih vodonosnikih (npr. v prodnih ravninah) so hitrosti pretakanja voda v krasu zelo visoke, tudi do več sto metrov na uro. Na krasu je zaščitni pokrov prsti in sedimentov običajno odsoten ali zelo tanek, kar pospešuje ponikanje vode v podzemlje. Poti podzemne vode so nam zaradi očem skritih povezav med ponori (odprtina, v katero izginja voda) in izviri ter velikega spreminjanja v različnih hidroloških stanjih praktično neznane. Z nekega območja se voda lahko glede na različen vodostaj razteka v več smeri in tudi vsakič drugače. Pogoste so povezave voda na velikih razdaljah (tudi do več deset km) in križanja vodnih poti. Tok je pogosto turbulenten, in sicer v primerih, ko so pogoji zračenja omejeni in ko je biološka aktivnost zmanjšana. <span class="pagebreak" id="pb.43"> [43] </span></p><p>Vodonosnik Krasa se razteza na območju jugozahodne Slovenije, del pa tudi preko državne meje. Gradijo ga dobro zakraseli kredni in paleocenski apnenci in deloma dolomiti, obdajajo pa ga pretežno f lišne pokrajine. V največji meri ga napajajo padavine, ki pronicajo skozi zelo prepustno kraško površje. Pomemben vir napajanja so tudi ponikalnice, ki pritekajo z nekraškega obrobja in na stiku s karbonatnimi kamninami poniknejo. Največja med njimi je reka Reka. Dodatno vodonosnik Krasa napajajo podzemni dotoki iz rek Soče, Vipave in Raše ter nekaterih manjših ponikalnic. Vode se nato podzemno pretakajo proti izvirom v Tržaškem zalivu, med katerimi je največji izvir Timave pri Štivanu (San Giovanni di Duino) manjši pa so razporejeni vzdolž Jadranske obale med Trstom in Devinom. Del vode izvira tudi pod morsko gladino, v obliki podmorskih izvirov. Najpomembnejši kraški vodonosniki so: Klariči, Mrzlek, Hubelj, Rižana, Malni, Bistrica, Rakitnica, Globočec, Dobličica. Ti pokrivajo skoraj polovico potreb po pitni vodi. Poleg vodonosnika Kras so pri nas pomembni viri pitne vode še vodonosniki Javornik–Snežnik, Trnovski gozd, Kočevski rog in vodonosniki drugih kraških planot. Ti oskrbujejo ogromna območja na zahodu, jugozahodu, jugu in jugovzhodu države. Ob suši kraška voda zagotavlja celo dve tretjini pitne vode. V alpskem svetu pa izdatni kraški izviri napajajo reke Sočo, Zadlaščico, Koritnico, Tolminko ter Savi Bohinjko in Dolinko.</p><div class="byline"><span style="color:808285">Nataša Ravbar</span></div></div><div class="ss3" id="index-body.1_div.1_div.2_div.2"><div class="pagebreak" id="pb.45"> [44-45] </div><h3><span class="head"><span style="color:B01116">Podzemne vode</span></span></h3><p>»<span style="color:B01116">»</span>»<span style="color:B01116">»</span>»<span style="color:B01116">»</span>»</p><div class="figure"><img src="media/KB44.jpeg" alt="" class="graphic"/></div><p>Že od nekdaj je bila voda na Krasu velika dragocenost. Padavin je sicer veliko, a skozi dobro prepustna, zakrasela tla iz karbonatnih kamnin vode zelo hitro odtečejo v podzemlje. Stalnih površinskih tokov in izvirov ni, podzemna voda pa je tudi sto in več metrov pod površjem. Skozi zgodovino so se Kraševci oskrbovali na različne načine, glavni vodni vir pa je bila deževnica ali kapnica, ki so jo hranili v vodnjakih (<span style="font-style:italic">štirnah</span>). Za napajanje živine so uporabljali <span style="font-style:italic">kale</span>. Prvo vodovodno omrežje na Krasu so zgradili za potrebe Južne železnice, ki je leta 1857 povezala Dunaj s Trstom. Po ceveh so do železniških postaj dovajali vodo iz izvirov na nekraškem obrobju in reke Reke. V času prve svetovne vojne so Avstrijci gradili javni vodovod predvsem za vojaške potrebe. Glavni vir vode so bili izviri pod Nanosom, dodatno so vodovod napajali iz izvira Hubelj pri Ajdovščini. Med obema vojnama je vodovod prevzela italijanska oblast, od leta 1948 pa zanj skrbi takrat ustanovljeno podjetje Kraški vodovod Sežana. Dolga leta so le vzdrževali obstoječe objekte in pravih rešitev za izboljšanje vodooskrbe niso našli. Dodatno površinsko zajetje na potoku Padežu v Brkinih ni moglo ublažiti vse večjega pomanjkanja vode predvsem v daljših sušnih obdobjih. V 70. letih 20. stoletja je še vedno prevladovala oskrba s kapnico, na javni vodovod pa je bila <span class="pagebreak" id="pb.46"> [46] </span> priključena manj kot polovica prebivalcev.</p><p>Stalno pa je bila prisotna zavest, da podzemlje hrani pomembne količine pitne vode, in z razvojem novih tehnologij je postajala vse bolj izvedljiva tudi možnost za njeno dovajanje na površje. Začeli so z obsežnimi in podrobnimi hidrogeološkimi raziskavami, ki so nato potrdile, da je Kras vodonosnik, v katerem se v porah znotraj kamninske mase pretakajo precejšnje količine podzemne vode. Na osnovi rezultatov raziskav so kot najbolj primerno mesto za zajem podzemne vode izbrali vrtačo v vasi Klariči pri Brestovici. Z gradnjo so začeli v letu 1981 in ob koncu leta 1984 na vodovod priključili Sežano. V naslednjih letih so vodovodno omrežje postopno širili in do danes je vodo dobila večina vasi na Krasu.</p><p>Črpališče v Klaričih je na nadmorski višini 16 metrov, trije črpalni vodnjaki pa so globoki 70 metrov. Od tu črpajo okrog 200 litrov vode na sekundo do rezervoarja v Selih na Krasu, kjer so v letih 1997 in 1998 zgradili napravo za obdelavo surove vode, ki zagotavlja ustrezno kakovost pitne vode. Tako pripravljeno vodo po vodovodnem omrežju dovajajo do potrošnikov. Povprečna letna poraba vode je okrog 1,3 milijona m<sup>3</sup>, količina načrpane vode pa še nekaj večja, saj so zaradi velike razvejanosti in ponekod dotrajanosti omrežja izgube nad 20 odstotkov. Od leta 1993 lahko do 135 litrov vode na sekundo oddajajo tudi v rižanski vodovod, ki oskrbuje tri obalne občine.</p><p>Z izgradnjo vodovoda so Kraševci končno dobili zadostno količino pitne vode praktično v vsako hišo. Vendar pa bo tudi v prihodnje nujno ohranjanje spoštljivega odnosa <span class="pagebreak" id="pb.47"> [47] </span> do te neprecenljive naravne dobrine, saj je Kras izjemno ranljiv zaradi različnih virov onesnaževanj. Leta 1983 je bil sprejet občinski odlok o varstvenih pasovih na območju črpališča Klariči, v katerem so opredeljene omejitve in prepovedi za različne dejavnosti, ki bi lahko ogrozile kakovost vode. Upoštevanje teh določil je nujno, smiselna pa bi bila tudi njihova posodobitev in uskladitev s sodobnimi smernicami načrtovanja zaščite kraških vodnih virov. Izjemno pomembno pa je, da se prav vsak posameznik zaveda ranljivosti kraškega sveta in s primernim ravnanjem skrbi za njegovo varovanje. Le tako bo namreč tudi naslednjim generacijam Kraševcev zagotovljena nemotena oskrba z dovolj kakovostno pitno vodo.</p><div class="byline"><span style="color:808285">Metka Petrič</span></div></div><div class="ss3" id="index-body.1_div.1_div.2_div.3"><div class="pagebreak" id="pb.48"> [48] </div><h3><span class="head"><span style="color:B01116">Reka</span></span></h3><p>»<span style="color:B01116">»</span>»<span style="color:B01116">»</span>»<span style="color:B01116">»</span>»</p><p>Z najbolj prozaičnim imenom je reka Reka nepogrešljiv vodni tok brkinske krajine in najpomembnejši podzemni vodni tok matičnega Krasa. Obogatena s številnimi pritoki se kot reka Timav izteče v morje na italijanski strani.</p><p>Izvira nad vasjo Zabiče, na meji občine Ilirska Bistrica s Hrvaško. Na površinskem toku po f lišnih kamninah (52 km) dobiva pritoke s 442 km<sup>2</sup> ozemlja, predvsem z območja Brkinov. Meji na kraška območja, kjer dobiva vodo tudi dveh stalnih kraških izvirov, Bistrice v Ilirski Bistrici in kasneje Podstenjška. Vodo začne izgubljati v svoji strugi že pri Vremah, dokončno pa ponikne v Škocjanskih jamah in nato pod zemljo teče 41 km. Podzemskemu vodnemu toku Reke lahko sledimo v nekaterih globljih kraških jamah (npr. v Kačni jami, v Jami 1 v Kanjaducah, v Jami v Stršinkni dolini, Labodnici in drugih).</p><p>Dolina površinskega toka Reke je poseljena in vanjo se stekajo tudi odpadne vode, ki vplivajo na njeno kakovost. Do leta 1966 je bila Reka čista, v vodarni Vreme so jo tudi črpali za pitno vodo Divače. Vendar pa se je njena kakovost zaradi industrije v Ilirski Bistrici hitro zelo poslabšala, postala je reka brez življenja. Raziskave med letoma 1969 in 1982 so pokazale, da je bila Reka za Ilirsko Bistrico tedaj dejansko odvodni kanal, v katerem so potekali procesi razgradnje brez kisika oziroma gnitje, kar je povzročalo smrad <span class="pagebreak" id="pb.49"> [49] </span> tudi v Škocjanskih jamah. Jeseni 1990 so zaprli Tovarno organskih kislin v Ilirski Bistrici, ki je bila največji onesnaževalec, in kakovost Reke se je hitro bistveno izboljšala. Kljub temu so jo še naprej onesnaževale odpadne vode iz naselij in drugih virov onesnaženja (kmetijstvo, industrija, obrt).</p><p>V letih 1999 in 2000 je bilo izvedeno podrobno spremljanje njene kakovosti ob naraščanju pretoka po padavinah pri vodarni Vreme. Po daljših sušnih obdobjih namreč prihaja po padavinah do naraščanja pretoka Reke in spiranja onesnaženja iz njenega celotnega zaledja. To se odrazi v poslabšanju kakovosti njene vode. Tako je Reka maja 1999 po padavinah ob naraščanju pretoka na 5-kratno vrednost (19,3 m<sup>3</sup>/s) prenašala kar 10-krat več nitratov in 4-krat več fosfatov kot ob nizkem vodostaju pred padavinami. Prenašala pa je tudi organsko onesnaženje (merimo ga kot KPK – kemijska potreba po kisiku in BPK5 – biokemijska potreba po kisiku), ki se je postopno razgrajevalo. Ob naraščanju pretoka do 112 m<sup>3</sup>/s je Reka postala še nekoliko bolj onesnažena. Skupaj z Reko je onesnaženje ponikalo v Škocjanske jame in potovalo skozi podzemlje v smeri izvirov Timave. Ko glavnina onesnaženja odteče v poplavnem valu, se kmalu vzpostavi prvotno kakovostno stanje Reke. Verjetno prihaja do učinkovitega spiranja onesnaženja in po njem do izboljšanja kakovosti Reke šele po večjih padavinah, ko pretok Reke dosega 150 m<sup>3</sup>/s in več. Največji zabeleženi pretok Reke namreč znaša 305 m<sup>3</sup>/s.</p><p>Kakovost Reke je danes boljša, saj od leta 2003 deluje tudi nova čistilna naprava.</p><div class="byline"><span style="color:808285">Janja Kogovšek</span></div></div></div><div class="ss2" id="index-body.1_div.1_div.3"><div class="pagebreak" id="pb.50"> [(50-51)] </div><h2><span class="head">JAME</span></h2><div class="ss3" id="index-body.1_div.1_div.3_div.1"><div class="pagebreak" id="pb.52"> [52] </div><h3><span class="head"><span style="color:B01116">Jame na Krasu in njihova onesnaženost</span></span></h3><p>»<span style="color:B01116">»</span>»<span style="color:B01116">»</span>»<span style="color:B01116">»</span>»</p><p>Jame so ena izmed najpomembnejših značilnosti krasa. Z vidika hidrologije predstavlja jama oziroma kraški rov vsakršno razširitev v kamnini širine večje od približno enega centimetra, ki je posledica raztapljanja s strani vodnega toka, s človeškega vidika pa vsakršno razširitev v kamnini prehodno za človeka (in dolgo vsaj 10 metrov). V Sloveniji, zlasti pa na Krasu, je večina jam nastalih kot posledica raztapljanja kamnine s strani vode. Z njenim pronicanjem nad gladino kraške podtalnice nastajajo stopnjasta brezna (npr. Lipiško brezno, Labodnica), pod gladino podtalnice pa večinoma vodoravni in poševni rovi elipsastega preseka (npr. zgornji fosilni deli Škocjanskih jam in spodnji rovi Kačne jame). Ti rovi so najpomembnejši, vendar zelo slabo poznan del kraškega vodonosnika. Ker se zlasti jugovzhodni del Krasa tektonsko dviguje, kraška podtalnica pa umika čedalje globlje, se stare vodoravne in poševne jame počasi znajdejo v coni pronicanja padavinske vode, kjer se začnejo postopoma zapolnjevati s sigo (npr. Vilenica, Divaška jama, zgornji deli Škocjanskih jam, Grofova jama). Ker so kraške jame prisotne vedno na istem mestu v kraškem masi<span class="pagebreak" id="pb.53"> [53] </span>vu, površje pa se neprenehoma raztaplja, jih kraško površje v več sto tisočletjih ali milijon letih doseže in jim odstrani strop – zato takim jamam pravimo brezstrope jame (npr. brezstropa jama pri Povirju, »jama« v Lipovih dolinah pri Divači). Sčasoma se raztopijo tudi stene in dno tovrstnih jam, s čemer je razvoj kraških jam dokončno zaključen. Ta proces se odvija tudi dandanes, vendar je tako počasen, da ga z vidika človeške generacije neposredno ne moremo zaznati.</p><p>Za Kras sta značilna razmeroma dobra raziskanost in veliko število jam. Do sedaj je registriranih 915 vhodov, ocenjuje pa se, da jih je vsaj še enkrat, če ne celo dvakrat toliko. Raziskovanje jam namreč pogosto ovirajo ožine in podorni deli, ki jih je zelo veliko zlasti na površju in jih je treba za vstop razširiti. Pri gradnji objektov se manjša zasutja vhodov običajno odstranijo, s čimer se odprejo sveži dostopi v podzemlje. Veliko jam je bilo v preteklosti tudi zasutih, saj so v njih ljudje videli prej nevarnost kot priložnost in so vanje odmetavali kamenje pri trebljenju travnikov in pašnikov. Majhni ali zasuti vhodi pa nimajo vzročne povezave z velikostjo jamskih prostorov spodaj – prej obratno, saj so jamarji v kar petih od šestih primerov pri dostopu do podzemne Reke morali vhode odkopati ali znatno razširiti.</p><p>Lahko trdimo, da so se ravno na Krasu nekateri ljudje prvič na svetu zavedali ekonomsko-turistične pomembnosti jam in tako so jih preuredili v turistične jame. Prva med njimi je bila jama Vilenica, kasneje so sledile Škocjanske jame, Divaška in Grofova jama. Glavna zna<span class="pagebreak" id="pb.54"> [54] </span>menitost prvih turističnih jam so kapniške oblike, ki jih je na Krasu zaradi toplega podnebja razmeroma veliko. Žal človek ni imel vedno posluha za njihovo ohranjanje in posledično so zlasti v lažje dostopnih jamah precej uničene. Poleg turističnega pomena imajo jame tudi drug družbeni pomen. Nekdaj so jih uporabljali kot zatočišče pred neugodnimi vremenskimi vplivi (pred gradnjo bivališč, v času pastirske živinoreje), v njih so shranjevali živila, v času suše so vanje hodili po pitno vodo, preko njih pa so poskušali priti tudi do kraške podtalnice za oskrbo večjih naselij. Prav tak cilj je bil tudi povod za raziskanje jame Labodnica pri Trebčah, in sicer za vodooskrbo Trsta, ki je ob dostopu do vodnega toka na globini 330 metrov še dolgo veljala za najglobljo jamo na svetu. Enaki povodi so vodili tudi odkrivanje drugih jam, npr. Kačne jame in Škocjanskih jam.</p><p>Jame so z družbenim napredkom dobile tudi manj zaželeno vlogo – med drugim tudi za odlaganje odpadkov. Onesnažena je praktično vsaka jama, ki leži neposredno ob prevozni poti. Rezultati popisa onesnaženosti 99 jam na Krasu kažejo, da je onesnaženih 27 odstotkov vseh znanih jam, od tega jih kar dobra petina vsebuje več kot 10 m<sup>3</sup> odpadkov, tudi okoljsko nevarnih. Sanacija takih jam je izredno dolgotrajna in draga, večkrat pa je zaradi spremljajočih dejavnikov (posmrtni človeški ostanki, neeksplodirana ubojna sredstva) tehnično izjemno zahtevna in nevarna. Take jame ostajajo običajno neočiščene, kar predstavlja resno nevarnost za ohranjanje kakovostne pitne vode in podzemne biotska raznovrstnost. <span class="pagebreak" id="pb.55"> [55] </span></p><p>Kar precej jam je tudi povsem zasutih z odpadki in jih na terenu niti ne moremo več prepoznati. To predstavlja ob dejstvu, da vsebujejo tudi nevarne odpadke, še dodatno tveganje za veliko, nepričakovano in težko izsledljivo onesnaženje podzemnega okolja.</p><div class="byline"><span style="color:808285">Mitja Prelovšek</span></div></div><div class="ss3" id="index-body.1_div.1_div.3_div.2"><div class="pagebreak" id="pb.56"> [56-57] </div><h3><span class="head"><span style="color:B01116">Škocjanske jame</span></span></h3><p>»<span style="color:B01116">»</span>»<span style="color:B01116">»</span>»<span style="color:B01116">»</span>»</p><div class="figure"><img src="media/KB56.jpeg" alt="" class="graphic"/></div><p>Škocjanske jame s spletom številnih jam, udornic, naravnih mostov, slapov in brzic ležijo na Divaškem krasu, približno tri kilometre jugovzhodno od Divače. Ta edinstvena geomorfološka naravna vrednota je nastala na ponornem območju reke Reke, ki se v svojem začetnem toku površinsko pretaka po nekarbonatnih kamninah. Na stiku s karbonatnimi kamninami je Reka z raztapljanjem apnenca oblikovala približno štiri kilometre dolgo sotesko, ki se slepo konča na območju Škocjanskih jam, kjer Reka ponikne v podzemlje. Slepa dolina Reke je največja slepa dolina v Sloveniji. Zaradi udora stropa nad jamami so na tem območju nastale številne udornice, med katerimi sta najbolj veličastni Velika (globoka 165 m) in Mala dolina (120 m), ki ju ločuje naravni most, ostanek prvotnega jamskega stropa.</p><p>Škocjanske jame sestavlja razvejan jamski sistem, dolg okoli 6200 m in globok 223 m. V geološki preteklosti se je podzemni tok Reke premikal vse globlje v podzemlje, zato poznamo poleg aktivnega vodnega dela tudi številne suhe jamske rove.</p><p>Prvi del Škocjanskih jam sestavljata Mohorčičeva in Marinčeva jama – ta del se je nekoč imenoval Male jame. Med Marinčevo jamo in ponorom Reke v Škocjansko jamo sta nastali že omenjeni udornici Velika in Mala dolina. V <span class="pagebreak" id="pb.58"> [58] </span> Veliki dolini najdemo vhode v tri jame: Tominčevo jamo, Ozko špiljo in Jamo nad jezerom v Veliki dolini. Površinski tok Reke se konča pod 164 metrov visoko steno zahodnega roba Velike doline, od koder teče voda v Škocjansko jamo. Ob ponoru je vhod v suho Schmidlovo dvorano, iz katere vodi prehod v zelo znano Dvorano sigovih ponvic. Za ponorom vstopa Reka v podzemeljski kanjon, imenovan Šumeča jama, ki ga raziskovalci delijo na: Hankejev kanal, Reški rov, Rudolfovo dvorano, Dvorano Nemško-avstrijskega planinskega društva, Rinaldinijevo dvorano, ki ji sledi Putickova dvorana, za njo pa Martelova dvorana. Martelova dvorana je z višino 146 m ter s prostornino 2,2 milijona m<sup>3 </sup>ena največjih dvoran na svetu, vsekakor pa daleč največja v Sloveniji. Vodni del jame se konča s sifonskim Mrtvim jezerom, od koder se voda podzemsko pretaka v smeri proti 34 kilometrov oddaljenim izvirov Timave. Podzemnemu toku lahko sledimo v nekaterih jamah na Krasu. Tik pred začetkom Hankejevega kanala je pod stropom Müllerjeve dvorane vhod v 650 metrov dolg star suhi del Škocjanskih jam – bogato zasigano Tiho jamo.</p><p>Območje Škocjanskih jam in bližnje okolice je izjemno bogato z zelo pomembnimi arheološkimi najdbami iz bakrene in zgodnje bronaste dobe, ki segajo do 5000 let v preteklost. To dejstvo govori o tem, da je imelo območje Škocjana v daljni preteklosti nadregionalen pomen. Med najpomembnejša najdišča spadajo Mušja jama, grobišče pod Brežcem, Okostna jama, gradišče Škocjan in Tominčeva jama.</p><p>Prvi pisni viri o Škocjanskih jamah izvirajo že iz 2. stoletja pred našim štetjem. Tudi Janez Vajkard Valvasor je leta <span class="pagebreak" id="pb.59"> [59] </span> 1689 opisal ponor Reke in njen podzemeljski tok. V 19. stoletju so začeli Škocjanske jame načrtno raziskovati in leta 1890 so prišli do Mrtvega jezera. Zadnji večji dogodek je bilo odkritje Tihe jame, in sicer leta 1904. Leta 1990 pa so slovenski potapljači preplavali sifon za Mrtvim jezerom, imenovan Ledeni dihnik, in odkrili več kot 200 metrov novih jamskih rovov. Potapljaške raziskave so se nadaljevale v letih 2011 in 2012 s ciljem povezati Škocjanske jame s Kačno jamo.</p><p>Turizem na območju Škocjanskih jam ima dolgo tradicijo. Prvi dokumentirani obiski Velike doline segajo v leto 1750, prve turistične poti v jami pa so bile urejene v 19. stoletju, in sicer po letu 1884. To območje letno obišče okoli 90.000 turistov.</p><p>Območje Škocjanskih jam zaznamujeta tudi bogati f lora in favna. V parku so nahajališča nekaterih endemičnih, redkih in ogroženih rastlinskih vrst (npr. bršljanov pojalnik (<span style="font-style:italic">Orobanche hederae</span>), wettsteinova mrtva kopriva (<span style="font-style:italic">Lamium wettsteini</span>), justinova zvončnica (<span style="font-style:italic">Campanula justiniana</span>) itd.), v jami pa domuje kar dvanajst vrst netopirjev.</p><p>Škocjanske jame so zaradi svoje izjemnosti in bogate zgodovine raziskovanja podzemnega toka Reke leta 1986 postale del svetovne dediščine Unesca, poleg tega so vključene tudi v območja Unescovega programa MAB – Človek in biosfera, Ramsar in Natura 2000. Za učinkovitejše zagotavljanje varovanja območja se to območje od leta 1996 nahaja v Regijskem parku Škocjanske jame.</p><div class="byline"><span style="color:808285">Petra Gostinčar</span></div></div><div class="ss3" id="index-body.1_div.1_div.3_div.3"><div class="pagebreak" id="pb.60"> [60] </div><h3><span class="head"><span style="color:B01116">Vilenica – najstarejša evropska turistična jama</span></span></h3><p>»<span style="color:B01116">»</span>»<span style="color:B01116">»</span>»<span style="color:B01116">»</span>»</p><p>Vilenica je kraška jama, ki se nahaja na Sežanskem krasu. Jama je nekoč močno burila domišljijo obiskovalcev, saj so domačini verjeli, da v njej prebivajo dobre vile. Tako je Vilenica dobila tudi svoje ime.</p><p>Jama leži ob vznožju Taborskega gričevja (Stari Tabor, 603 m) na ravniku med Lokvijo in Sežano. Skupna dolžina raziskanih rovov znaša 841 m, globina pa 190 m. Vilenica je nastala v zgornjekrednih apnencih Lipiške formacije. Vhod v jamo se odpira na dnu majhne udorne vrtače na nadmorski višini 418 m. Podorni gruščnati rov se odpira v Plesno dvorano, v kateri je prireditveni prostor. Po stropu, stenah in na tleh se vrstijo številni stalaktiti, stebri, stalagmiti in zavese, zato so ta del jame, ki je navduševal že prve obiskovalce, poimenovali Aleja (Drevored) kapnikov. V nadaljevanju najdemo Rdečo dvorano, ki je prav tako bogata s sigo. Na koncu tega dela se rov zoži in za majhnim prehodom, ki so ga ustvarjali med letoma 1828 in 1830, se nahaja slikovita kapniška Vilinska dvorana, kjer se tudi konča turistična pot. Neturistični del jame se nato nadaljuje s precej manjšimi rovi vse do Fabrisovega rova, v ka<span class="pagebreak" id="pb.61"> [61] </span>terem so lepi stalaktiti in helektiti.</p><p>Na Krasu so ob suši zbiralniki vode, kot so bili kali, pogosto presahnili, zato je prav verjetno, da so ljudje že od pradavnine naprej hodili po vodo v bolj dostopne jame, kakršna je bila tudi Vilenica. Razbita lončevina iz 16. stoletja in poznejših obdobij dokazuje, da so domačini v jami množično iskali zavetišče med turškimi vpadi.</p><p>Vilenica je poznana tudi kot najstarejša turistična jama v Evropi, verjetno pa tudi na svetu. Leta 1622 je lastnica zemljišča in jame postala plemenita rodbina Petač (it. Petazzi, Petazi). Po navedbah v literaturi je grof Petač leta 1633 dohodke od jamskega turizma delil z lokavsko cerkvijo. Torej je morala imeti jama dovolj velike dohodke, da se je to izplačalo omenjati in urejevati s pogodbami in darilnimi listinami. Za premagovanje stopenj v jami so sprva namestili lestvene drogove (zasekana debla), sčasoma pa so uredili prave poti in stopnice. Prvi obiskovalci so si pot osvetljevali z baklami, kasneje pa so uporabljali sveče, magnezijev trak in acetilen, od osemdesetih let 20. stoletja je v jami električna osvetljava, pri čemer so si najprej pomagali s pomočjo agregata.</p><p>Jama je v času turističnega razcveta do sredine 19. stoletja slovela kot najlepša, največja in najbolj obiskana jama matičnega Krasa. Leta 1660 jo je obiskal cesar Leopold I., leta 1748 pa direktor cesarskega kabineta raritet Johannes Anton Nagel (1717–1800), ki je rokopisnemu opisu potovanja po Kranjskem priložil tudi tloris in nekaj grafičnih upodobitev Vilenice. Tridimenzionalni fantazijski načrt Vilenice je tudi v Mollovi zbirki iz leta 1752. V sedem<span class="pagebreak" id="pb.62"> [62] </span>desetih letih 18. stoletja je jamo obiskal Balthasar Hacquet (1739–1815), leta 1777 pa Alberto Fortis (1741–1803). Jamo so pogosto obiskovali tudi potniki in člani posadk z ladij, ki so se ustavile v Trstu. Leta 1809 je grof Petač jamo odstopil lokavski cerkvi. Leta 1812 je slikar Fendi narisal oljno sliko z motivom iz Vilenice, morda celo prvo umetniško sliko kake jame. Prvi tiskani opis jame je bil objavljen leta 1823 izpod peresa grofa Girolama Agapita (Hieronim, 1783– 1844).</p><p>Kasneje je Vilenica zaradi novih odkritij v soseščini in razvoja turizma v Postojnski in Škocjanskih jamah počasi začela izgubljati na veljavi. Pod italijansko okupacijo je do leta 1943 za obisk skrbela speleološka sekcija Tržaškega Cluba Alpino Italiano, sledilo pa je obdobje malomarnega odnosa in uničevanja sigovih tvorb. Leta 1962 je jamo za turizem uredilo in ponovno odprlo Jamarsko društvo Sežana, ki zanjo še vedno skrbi ter v njej vodi turistične obiske.</p><p>Od leta 1980 so začeli v jami prirejati literarne večere, od leta 1986 naprej pa se tu odvija mednarodni literarni festival Vilenica – srečanje pesnikov in pisateljev iz vse Evrope.</p><div class="byline"><span style="color:808285">Petra Gostinčar</span></div><div class="pagebreak" id="pb.63"> [63] </div></div><div class="ss3" id="index-body.1_div.1_div.3_div.4"><div class="pagebreak" id="pb.64"> [64-65] </div><h3><span class="head"><span style="color:B01116">Mikroorganizmi v kraških jamah</span></span></h3><p>»<span style="color:B01116">»</span>»<span style="color:B01116">»</span>»<span style="color:B01116">»</span>»</p><div class="figure"><img src="media/KB64.jpeg" alt="" class="graphic"/></div><p>Med mikroskopske organizme prištevamo bakterije, cianobakterije, arheje, glive, alge in praživali. Kadar se mikroorganizmi izjemno razrastejo po površinah in v vodnih telesih, jih v naravi različno obarvane opazimo že s prostim očesom. Na kamnitih stenah pred vhodom v jame in v samem ustju jam lahko opazimo površine z različno obarvanostjo (zelenkaste, rjave pa tudi črne barve). Na previsnih stenah v Škocjanskih jamah v Veliki dolini, pa tudi marsikje na kraškem robu in številnih jamskih vhodih, se na kamnitih površinah v obliki krajših ali daljših, bolj ali manj vzporednih vertikalnih pasovih raztezajo tako imenovane proge črnila (nem. <span style="font-style:italic">Tintenstriche</span>). Za to obarvanje, ki je ob izdatnejši namočenosti še bolj izrazita, so v največji meri odgovorne cianobakterije.</p><p>Veliko karbonatnih tvorb je tesno povezanih z živimi organizmi, njihovo prisotnostjo ali biokemijsko aktivnostjo. Stromatolitni stalagmiti (t. i. biokapniki) v vhodih jam, ki jih osvetljuje sončna svetloba, predstavljajo eno najbolj zanimivih karbonatnih struktur, katere nastanek je povezan z biološko aktivnostjo cianobakterij. V Sloveniji lahko stromatolitne stalagmite najlepše opazimo v vhodnem delu <span class="pagebreak" id="pb.66"> [66] </span> v Škocjanskih jamah v Schmidlovi dvorani.</p><p>Organske prevleke oziroma mikrobne biofilme lahko lepo vidimo tudi v notranjosti jam na trdnih površinah kamnin, kapnikov in sedimentov, kjer prihaja do vnosa organskih snovi, npr. blizu vhodov in podzemnih vodotokov. Če take organske prevleke, ki so prekrite s kapljicami kondenzirane vode, osvetlimo s svetilko, se le-te zasvetlikajo v srebrni in zlati barvi. Jamarji so te strukture poimenovali jamsko srebro oziroma jamsko zlato. Tovrstno zlato in srebro je prisotno v številnih jamah, lepo se vidi zlasti v jami Dimnice.</p><p>V podzemeljske vodotoke in s tem v kraške jame lahko pridejo vzporedno z organskim onesnaženjem tudi človekovemu zdravju nevarni mikroorganizmi. To je eden izmed perečih problemov na krasu, kjer kraški izviri in vodne jame predstavljajo vir pitne vode, zato je zadostna količina in kakovost vode ključnega pomena za prebivalstvo in kmetijstvo. Reka Reka, ki ponika v Škocjanske jame, je bila v preteklosti močno organsko obremenjena. Danes je njeno fizikalnokemijsko stanje sicer precej boljše kot pred leti, česar pa še vedno ne moremo trditi glede prisotnosti indikatorskih mikroorganizmov, ki kažejo na (vsaj občasno) fekalno onesnaženje reke Reke.</p><p>V jamah, urejenih za turistični obisk, so umetno osvetljene številne naravne površine, kapniki, jamske zavese ipd. Te površine postanejo sčasoma zaradi razraščanja alg in cianobakterij zelenkasto obarvane. To zapleteno združbo f lore okoli svetil imenujemo lampenflora. Lampenflora je običajno močno pritrjena na svojo podlago, zato <span class="pagebreak" id="pb.67"> [67] </span> je ključna pri propadanju te podlage. Lampenfloro je mogoče jasno opaziti v Škocjanskih jamah, kjer imajo turistični obisk skozi vse leto, zaradi česar so svetila prižgana precej časa. V jami Vilenica je v nasprotju s Škocjanskimi jamami manj obiskovalcev, čas osvetljevanja jame je precej krajši, zato tudi lampenflore s prostim očesom (še) ne opazimo.</p><p>V nekaterih primerih pa mikroorganizmov v jamah ne opazimo na tako neposreden način, lahko pa o njihovi prisotnosti sklepamo posredno. Na eni strani mikroorganizmi s svojo biokemijsko aktivnostjo sodelujejo pri večanju podzemeljskih kraških kanalov, na drugi pa pri nastajanju različnih mineralov in rasti različnih kapniških oblik, npr. stromatolitnih stalagmitov v Škocjanskih jamah.</p><p>Biotske raznovrstnosti in številčnosti višje razvitih jamskih živali na Krasu, kot so npr. hrošči in drugi nevretenčarji, si brez prisotnosti mikroorganizmov, ki predstavljajo pomemben vir hrane za višje razvite organizme, ne moremo predstavljati. Jame na Krasu in pa tudi širše v Sloveniji in svetu zagotavljajo še veliko možnosti za odkrivanje novih vrst mikroorganizmov, tudi takšnih, ki sintetizirajo snovi z uporabnostjo v medicini in farmaciji, npr. za zdravljenje raka in različnih zapletenih okužb.</p><div class="byline"><span style="color:808285">Janez Mulec</span></div></div></div><div class="ss2" id="index-body.1_div.1_div.4"><div class="pagebreak" id="pb.68"> [(68-69)] </div><h2><span class="head">RASTLINE Z ŽIVALMI</span></h2><div class="ss3" id="index-body.1_div.1_div.4_div.1"><div class="pagebreak" id="pb.70"> [(70-71)] </div><h3><span class="head"><span style="color:B01116">Podzemno živalstvo Krasa</span></span></h3><p>»<span style="color:B01116">»</span>»<span style="color:B01116">»</span>»<span style="color:B01116">»</span>»</p><div class="figure"><img src="media/KB70.jpeg" alt="" class="graphic"/></div><p>Podzemno živalstvo raziskuje veda, ki ji rečemo biologija podzemlja ali speleobiologija, nastala pa je v Sloveniji, ko so leta 1831 v Postojnski jami odkrili, leto kasneje pa že znanstveno opisali jamskega hrošča – drobnovratnika (<span style="font-style:italic">Leptodirus hochenwartii)</span>. Ima specifično oblikovano telo, saj majhna in ozka glava ter oprsje kot vrat štrlita iz napihnjenega zadka. Tipalnice in noge so relativno dolge in skupaj z odsotnostjo oči in kožnega barvila nakazujejo na njegovo popolno prilagoditev na življenje v jamah. Pred odkritjem drobnovratnika je veljalo prepričanje, da v jamah ni življenja.</p><p>V slovenskem in mednarodnem merilu znan predstavnik slovenskega podzemlja, ki pa je kljub temu še vedno zelo skrivnosten, je človeška ribica (<span style="font-style:italic">Proteus anguinus</span>), ki jo najdemo tudi v Škocjanskih jamah, kjer ji podzemna Reka predstavlja točko najsevernozahodnejše razširjenosti v vodah Dinarskega krasa. Razširjena je od italijanskega dela Krasa do Črne gore. K njeni priljubljenosti prispeva tudi dejstvo, da je relikt terciarne favne, ki med zdaj živečimi evropskimi dvoživkami nima sorodnika. Je edini jamski vretenčar, ki se v svojem sicer dolgem življenju nikoli ne preobrazi v odraslo žival, temveč ostane na stopnji ličinke <span class="pagebreak" id="pb.72"> [72] </span> od rojstva do smrti. V tem, za človeške razmere negostoljubnem vodnem habitatu, človeška ribica pleni druge živali, ki jih zazna z dobro razvitimi čutili. Pot ji prekrižajo površinske živali, ki zaidejo tja ali jih vodni tok slučajno zanese v jamo, pa tudi take, ki jih najdemo samo v podzemlju. Med njimi so najpogostejši raki iz skupin enakonožcev (<span style="font-style:italic">Isopoda</span>), ceponožcev (<span style="font-style:italic">Copepoda</span>) in postranic (<span style="font-style:italic">Amphipoda</span>), ki so po številu vrst v slovenskih podzemnih vodah pestro zastopani. Še ena značilna vrsta raka živi v kraških ponikalnicah – tj. jamska kozica (<span style="font-style:italic">Troglocaris anophthalmus</span>), ki s krtačastimi škarjami pobira detrit (mikroskopsko majhni drobci razpadlih rastlin in živali v vodi) in ilovico, kar je bistveni del prehrane mnogim podzemnim živalim. Z mlečno belim do prosojnim, okrog 3 cm dolgim telesom z velikimi rumenkastimi madeži, ki so podkožno maščobno tkivo, je to druga največja jamska žival, takoj za človeško ribico.</p><p>V podzemlju so živali prilagojene posebnim razmeram, predvsem življenju v večni temi, kjer ni rastlin in proizvajalcev organskih snovi in kjer je hrana količinsko omejena in kakovostno revna. V takih ekstremnih pogojih so živali razvile različne prilagoditve, ki jih strokovno imenujemo troglomorfoze in vključujejo odsotnost pigmenta, redukcijo oči, podaljšanje okončin in zoženje telesa. Take morfološke posebnosti jih ločijo od njihovih površinskih sorodnikov.</p><p>Živali, ki so popolnoma prilagojene na življenje v podzemlju in jih ne srečujemo na površju, imenujemo troglobionti (kopenske) oziroma stigobionti (vodne). Vse svoje življenje preživijo v podzemlju. Med te sodi velika večina podzemnih polžev, hroščev, rakov in tudi močeril. Ti organizmi <span class="pagebreak" id="pb.73"> [73] </span> so prilagojeni temi, visoki vlažnosti in ustaljeni temperaturi, tako da zunaj jam sploh ne morejo preživeti. V vhodnih in začetnih delih jam zaradi ugodnih mikroklimatskih razmer srečamo površinsko živeče vrste pajkovcev, suhih južin, pajkov in žuželk (metulji, kobilice). Ti organizmi niso prilagojeni na podzemno okolje, je pa to okolje za njih ugodno. Večina takih organizmov preživi ves ali le del svojega življenjskega cikla v podzemlju.</p><p>Danes je znano, da je Dinarski kras, v veliki meri prav njegov slovenski del, svetovna vroča točka podzemne biotske raznovrstnosti. Biotsko najbogatejši jamski sistem na svetu je Postojnsko-planinski jamski sistem. V njem je bilo odkritih blizu sto živalskih vrst, strogo omejenih na življenje v podzemlju. Omeniti velja še bogato živalstvo ponikalnice Pivke in vhodnih predelov jame ter vrste, ki jih ne najdemo nikjer drugje na svetu, zato jih imenujemo endemiti. Kraške jame in kraške podzemne vode, mreža razpok in špranj pod površjem, vse to so posebni ekosistemi, ki so polni življenja. Njihovi prebivalci so večinoma majhni in čudovito prilagojeni na skromne prostorske in prehranske razmere ter večno temo. So žive priče stalno potekajoče evolucije z naravnim izborom.</p><div class="byline"><span style="color:808285">Tanja Pipan</span></div></div><div class="ss3" id="index-body.1_div.1_div.4_div.2"><div class="pagebreak" id="pb.74"> [74-75] </div><h3><span class="head"><span style="color:B01116">Male živali v velikih brkinskih gozdovih</span></span></h3><p>»<span style="color:B01116">»</span>»<span style="color:B01116">»</span>»<span style="color:B01116">»</span>»</p><div class="figure"><img src="media/KB74.jpeg" alt="" class="graphic"/></div><p>Na ožjem območju Brkinov, ki ne obsega Vremske doline, živi dvajset vrst malih sesalcev, kar je za slovensko primorje zelo veliko in dokazuje močan celinski značaj brkinskega živega sveta. V nadaljevanju izpostavljamo le najznačilnejše živali, ki zaznamujejo brkinski prostor.</p><p>Začnimo pri <span style="font-style:italic">beloprsem ježu</span>, ki je najpogostejši jež na Slovenskem. Večinoma ga najdemo v nižinah na območjih, kjer se mozaično prepletajo gozdički, žive meje, polja in travniki. Njegova najljubša hrana so deževniki, včasih pa poseže tudi po jabolkih in hruškah. Je pogumna žival, ki se ne boji človeka in se zlahka naseli v njegovi bližini.</p><p>Poleg ježa tu živi šest vrst <span style="font-style:italic">rovk</span>. To so zelo majhni sesalci, podobni mišim, vendar imajo majhne oči, ki so skrite v kožuščku, in smrček, ki je podaljšan v rilček. Vse rovke so izredno majhne in hitre živali, ki so ves čas v gibanju in neprestano iščejo hrano. Tudi zime ne prespijo. Živijo v vrhnjem delu humusa in gozdni stelji. V Brkinih so pogoste gorska rovka, mala rovka, vrtna rovka in močvirska <span class="pagebreak" id="pb.76"> [76] </span> rovka, ki je vezana na jelševe loge in potoke. Rovke so stalna hrana več vrst sov.</p><p>V Sloveniji živi le ena vrsta <span style="font-style:italic">krta</span>, ki je splošno razširjena tudi v Brkinih. Njegova glavna hrana so deževniki, ki padajo iz stropa rovov na tla. Za zimo si naredi shrambo pod zemljo, v katero lahko znosi do dva kilograma omrtvičenih deževnikov. Krt je aktiven podnevi in ponoči, poleti in pozimi, je samotar in v naravi živi tri leta. Poleg krta je stalni obiskovalec brkinskih travnikov tudi <span style="font-style:italic">poljski zajec</span>, ki je povsem divja vrsta in se je ne da udomačiti. Pri zajcu moramo paziti, da ga ne zamenjamo s <span style="font-style:italic">kuncem</span>, ki prav tako živi prosto v naravi, vendar ni naša avtohtona vrsta. Zaradi tega gre navesti nekaj osnovnih razlik: zajec ima dolga ušesa, trebuh ima vedno bele barve, živi samotarsko, gnezda oblikuje na površju tal in mladički so že ob skotitvi prekriti z dlako. Kunec ima za razliko kratka ušesa, je lahko različnih barv, živi v kolonijah, gnezda oblikuje pod zemljo in mladički so ob skotitvi goli. Kunca je mogoče zlahka udomačiti. Poljski zajec je tipična vrsta kulturne stepe. Čeprav je v Brkinih stalno prisoten, postaja zaradi velikih sprememb v naravnem habitatu čedalje redkejši, saj se prostrane odprte površine, kjer se poljski zajec najraje zadržuje, zaraščajo in jih poseljuje srnjad.</p><p>V brkinskih gozdovih, posebno iglastih, je značilna navadna <span style="font-style:italic">veverica</span>. Potrebuje sklenjene dele gozda s površino najmanj 50 hektarov. Gnezdo si naredi visoko na drevesu, zato jo je težko opaziti. Večinoma jé rastlinsko hrano, razen včasih pa si le privošči kakšna sveža ptičja jajca. Hrano skladišči v manjših količinah. <span class="pagebreak" id="pb.77"> [77] </span></p><p><span style="font-style:italic">Voluharice</span> so mišim podobne živali, ki se od njih ločijo po debelušnem čokatem telesu, zelo majhnih ušesih in dnevni aktivnosti. Razvile so se iz hrčkov, od katerih se ločijo po stalno rastočih meljakih, ki jim omogočajo hranjenje s travami. Hrčki pa se za razliko od voluharic prehranjujejo s sočnimi plodovi in semeni. Voluharice domujejo v stepskem tipu pokrajine, to so travniki, pašniki in gozdni rob. Živijo do osemnajst mesecev. V Brkinih najdemo tri vrste voluharic: gozdno, travniško in ilirsko. Slednja je aktivna predvsem ponoči in je prilagojena na življenje pod zemljo. Voluharice so stalen plen vseh vrst sov in malih zveri.</p><p>Tudi <span style="font-style:italic">miši</span> so v Brkinih splošno prisotne. So skoraj izključno nočne živali, ki tako kot voluharice živijo osemnajst mesecev in druge zime navadno ne dočakajo. Najpogostejša je rumenogrla miš, ki živi v listnatih in mešanih gozdovih po celotnem območju Brkinov. Njena sorodnica, belonoga miš poseljuje habitate odprte krajine, predvsem travnike in pašnike, nemalokdaj pa zaide tudi v zgradbe. Od miši je v Brkinih prisotna tudi dimasta miš, vendar je zelo redka. Izredno zanimive so tudi hišne miši, za katere je znano, da se pustijo lepo udomačiti. Njihova največja posebnost pa je, da se ob poslušanju petja tudi same naučijo peti. Poleg rovk in voluharic so tudi miši stalen plen vseh vrst sov, ujed in malih zveri.</p><div class="byline"><span style="color:808285">Davor Krepfl</span></div></div><div class="ss3" id="index-body.1_div.1_div.4_div.3"><div class="pagebreak" id="pb.78"> [78-79] </div><h3><span class="head"><span style="color:B01116">Velike zveri v Brkinih</span></span></h3><p>»<span style="color:B01116">»</span>»<span style="color:B01116">»</span>»<span style="color:B01116">»</span>»</p><div class="figure"><img src="media/KB78.jpg" alt="" class="graphic"/></div><p>S svojo lego so Brkini pomemben prehoden svet med sklenjenimi gozdovi Gorskega kotarja in Čičarije ter visokimi kraškimi planotami. Zaradi tega so tu stalno ali občasno prisotne vse tri vrste velikih zveri: volk, ris in rjavi medved. Največji strah vseh brkinskih kmetov je <span style="font-style:italic">volk</span>, ki v Brkine zahaja že od časa intenzivne živinoreje, zlasti ovčarstva. Lovska zakonodaja iz druge polovice 18. stoletja, ki je veljala v avstrijskih deželah in s tem tudi na Slovenskem, ni bila naklonjena volkovom, rjavim medvedom, risom, jelenjadi in divjim prašičem. Zaradi tega sta do sredine 19. stoletja v večini takratnih avstrijskih dežel ris in rjavi medved izginila, medtem ko so volkove opazili le v hujših zimah. Negativen odnos do volkov se je vzpostavil zaradi prevladujočega mnenja, da je volk tekmec lovcem pri lovu divjadi, vendar je šlo v resnici za obsedenost človeka po uničenju vsega, kar je svobodno, naravno in divje. Predvsem volk in ris sta postala tarča nespametnih lovskih ravnanj. Lovska zveza je z visokimi denarnimi nagradami celo spodbujala odlov volka. Zadnji veliki pogon volkov na Brkinih beležimo leta 1925. Zato je konec sedemdesetih let 20. stoletja volk na slovenskem ozemlju veljal za iztrebljeno vrsto. Vendar se je zaradi povezanosti s hrvaško populacijo obdržal na Kočevskem in na območju Snežnika, od koder <span class="pagebreak" id="pb.80"> [80] </span> se je po letu 1976 znova razširil na brkinsko območje. Leta 1993 so postali volk, ris in rjavi medved zavarovane živalske vrste, ki jih je prepovedano loviti.</p><p>Danes je volk v Brkinih prisoten zlasti na zahodnem delu, ki ga pogosto obiskuje trop iz Vremščice. Za ta trop je značilno veliko območje gibanja, in sicer od Nanosa in Hrušice na zahodu do Barke v Brkinih na vzhodu in Slavnika na jugu. Na vzhodnem delu Brkinov se pojavljajo volkovi iz Snežniškega tropa. Na Slavniku živi še en trop, ki pa ne zahaja preko ceste Kozina–Starod, ampak širi območje gibanja čez mejo, na hrvaško ozemlje. Tako imajo vsi trije okoliški hribi svoje trope volkov.</p><p><span style="font-style:italic">Ris</span> je imel zaradi manjše osnovne populacije še manj sreče kot volk in je bil v prvi polovici 20. stoletja popolnoma iztrebljen. Ponovna naselitev risov je potekala leta 1973, ko so na Kočevskem izpustili tri pare risov iz slovaških Beskidov. Vsi naši živeči risi so potomci teh treh parov. Ris je previdnejši od volka in praviloma ne hodi preko večjih cestnih poti. Giblje se le do gozdnega roba. Je izredno samotarska žival, ki potrebuje mir in divjino. Glavna populacija risa je omejena na sklenjene gozdove Snežniške planote in Javornikov do Postojne. Preko ceste Jelšane–Ilirska Bistrica– Pivka po navadi ne grejo. Po vsej verjetnosti se risi občasno gibljejo tudi po centralnem masivu Brkinov.</p><p>Skoraj iztrebljen je bil tudi <span style="font-style:italic">rjavi medved</span>, in sicer v 19. stoletju, ohranil se je samo v najbolj odročnih gozdnih predelih. Za vsakega ustreljenega medveda je lovska zveza izplačevala visoke denarne nagrade. Varovanje rjavega medveda se je pričelo leta 1935. V Brkinih je splošno razširjen in za <span class="pagebreak" id="pb.81"> [81] </span> razliko od volka in risa tu tudi domuje. Za lovce ter kmete tega območja je še vedno nezaželena vrsta, ker rad zahaja v sadovnjake, zlasti pa zaradi občasnega napadov na drobnico. V osnovi je zelo neškodljiva in dobrodušna žival, ki ima zelo rada zrelo in sladko jesensko sadje, človeku pa se, če le more, izogne.</p><p>Dobro se je zavedati, da smo edina država v Evropski uniji, ki ima na svojem ozemlju vse tri vrste velikih zveri. Mogoče bi nam to lahko ponudilo smernice za prihodnji razvoj.</p><div class="byline"><span style="color:808285">Davor Krepfl</span></div></div><div class="ss3" id="index-body.1_div.1_div.4_div.4"><div class="pagebreak" id="pb.82"> [82] </div><h3><span class="head"><span style="color:B01116">Gozdovi v Brkinih</span></span></h3><p>»<span style="color:B01116">»</span>»<span style="color:B01116">»</span>»<span style="color:B01116">»</span>»</p><p>Gozdove v Brkinih delimo na dve osnovni skupini: tiste, ki rastejo na f lišnati podlagi (večinski delež), in tiste, ki uspevajo na karbonatni podlagi (severozahodni del).</p><p>Brkinska f lišna podlaga povzroča rahlo zakisanost tal, kar daje prednost zmerno kisloljubni vegetaciji. Tako je osnovni tip Brkinskih gozdov gozd <span style="font-style:italic">bukve</span> in <span style="font-style:italic">domačega kostanja</span>. Zmerno kisloljubni bukov gozd uspeva predvsem na prisojnih, srednje strmih do strmih pobočjih. Zaradi prisojnih leg so tla suha, razkroj organskih snovi pa je počasen. Najpogostejši obliki humusa sta <span style="font-style:italic">prhnina</span> in <span style="font-style:italic">surovi humus. </span>Rodovitnost tal je odvisna predvsem od globine tal in njihove preskrbe z vodo. V širokih jarkih in na osojnih pobočjih, kjer je vode dovolj in je kroženje organskih snovi neokrnjeno, so tla zelo rodovitna, na bolj strmih prisojnih pobočjih, kjer večina vode odteče, pa so tla manj rodovitna.</p><p>Za Brkine so značilna srednja globoka do plitva kisla rjava tla, ki so slabše rodovitna in hitro degradirajo zaradi škodljivih vplivov. Zaradi tega je dobro ohranjenih bukovih gozdov malo. Kjer so se vendarle ohranili, prevladuje bukev, mestoma oziroma v manjših skupinah sta primešana tudi posebna vrsta hrasta, imenovana <span style="font-style:italic">graden</span> in <span style="font-style:italic">pravi kostanj</span>, na sušnih grebenih je ponekod primešan tudi <span style="font-style:italic">rdeči bor</span>. V nižjih nadmorskih višinah pa posamično rastejo še <span style="font-style:italic">beli gaber</span>, <span style="font-style:italic">divja češnja</span>, <span style="font-style:italic">navadna breza</span> in <span style="font-style:italic">trepetlika</span>. V grmovni plasti <span class="pagebreak" id="pb.83"> [83] </span> najdemo <span style="font-style:italic">rdeči dren, čistilno krhliko, enovrati glog</span> in <span style="font-style:italic">bršljan</span>. Veliko je tudi malinovja in srhkostebelne robide.</p><p>Na mestih, kjer raste graden, se na toplejših legah pojavljajo tudi domači kostanj, gorski javor in divja češnja. Poleg omenjene vrste hrasta je za te gozdove značilna tudi toploljubna zeliščna vrsta <span style="font-style:italic">navadni črnilec</span>. Na splošno so ti gozdovi vrstno in z vidika talnih razmer zelo osiromašeni. Na pobočjih globokih dolin prvotni bukov gozd prehaja v gozd belega gabra in pirenejskega ptičjega mleka. Na vlažnejših območjih – ob potokih in na dnu dolin, kjer je bil prvotni bukov gozd izsekan – so se razvila grmišča <span style="font-style:italic">črne jelše</span>, <span style="font-style:italic">vrbe</span> in <span style="font-style:italic">topola</span>. Pravih toploljubnih drevesnih vrst je na f lišnati podlagi zelo malo. Več jih je na karbonatni podlagi v apnenčastem delu Brkinov, kjer prevladuje submediteranski gozd bukve in jesenske vilovine (trava, ki v šopih prekriva gozdna tla).</p><p>V drevesni plasti prevladuje bukev, vendar so močno zastopane tudi toploljubne vrste: <span style="font-style:italic">mali jesen, mokovec, topokrpi javor</span> in <span style="font-style:italic">gabrovec</span>. Značilnost teh gozdov je večja presvetljenost drevesnih krošenj. Zaradi tega sta grmovni in zeliščni sloj v njih bogatejša. V grmovnem sloju najdemo rdeči dren, enovrati glog in dobrovito, v zeliščnem sloju pa veliko ilirskih vrst: ciklama, teloh in bršljan. Osnovna različica tega gozda se kot posledica degradacije lahko hitro spremeni v gozd s črnim gabrom in jesensko vilovino, kar se je v večini primerov tudi zgodilo. Na nekaterih mestih najdemo gozd gradna in jesenske vilovine. Tudi ti gozdovi so zelo toploljubni. Marsikje, zlasti pa na severozahodnem delu Brkinov, lahko vidimo sestoje rdečega in črnega bora, ki sta bila ume<span class="pagebreak" id="pb.84"> [84] </span>tno zasajena. Kjer je prišlo do popolnega izkrčenja gozda, so se razvila toploljubna travišča s skalno gloto in pokončno stoklaso. To so vrstno bogata travišča ali košenice, ki so brez dognojevanja in večkratnih košenj izredno barvita.</p><div class="byline"><span style="color:808285">Davor Krepfl</span></div></div><div class="ss3" id="index-body.1_div.1_div.4_div.5"><div class="pagebreak" id="pb.85"> [85] </div><h3><span class="head"><span style="color:B01116">Pot naravne vegetacije v Brkinih</span></span></h3><p>»<span style="color:B01116">»</span>»<span style="color:B01116">»</span>»<span style="color:B01116">»</span>»</p><div class="figure"><img src="media/KB85.jpeg" alt="" class="graphic"/></div><p>Za pravilno razumevanje današnjih vegetacijskih razmer v brkinski pokrajini moramo nujno upoštevati, da je človek s svojim gospodarjenjem ponekod bistveno spremenil občutljive ekološke osnove. Naravno vegetacijo, ki jo na Brkinih in širše (v Sloveniji) predstavlja gozd, je izkrčil za pašo in obdelovanje ter v preteklosti za zalaganje z lesom in <span class="pagebreak" id="pb.86"> [86] </span> ogljem bližnjih mest Trsta in Reke , in sicer za potrebe industrije in široke potrošnje. V teh krajih se je zaradi ugodne prometne lege in bližnjih gozdov zelo zgodaj razvila lesna trgovina s tujino. Poleg tega zgodovinski viri omenjajo tudi pašo prašičev »na žiru«, kar izredno osiromaši gozdna tla v bukovih gozdovih. Kako pomembno vlogo je pri črpanju gozdnega bogastva že v 16. stoletju igrala bližina Primorja, nam kaže pogodba o dobavi lesa za benečanske galeje z zahodnega dela Brkinov. Veliko uničevanje gozdov je v prvi polovici 19. stoletja povzročila tudi uporaba lesa za topljenje stekla v steklarnah na Javornikih, ki sta za vsakih 100 kg stekla porabili 800 kg lesa. Pretirana sečnja se je nadaljevala tudi pozneje in dosegla višek med italijansko okupacijo. Italijani so v tem času v izdatni meri sekali državne gozdove, gozdove pa so sekali tudi kmetje, in sicer zaradi raznih dajatev in pomanjkanja zaslužka. To je pustilo najbolj občutne posledice v jugovzhodnem delu Podgrajskega podolja in Brkinov.</p><p>V f lišnih Brkinih in njihovem obrobju so zaradi tega ostanki prave naravne vegetacije skromni. Strme slemena in na jugozahod obrnjena manj strma pobočja je človek izkrčil v polja, travnike in pašnike, gozd se je obdržal le v globokih in ozkih dolinah. Več sklenjenega gozda najdemo na ravnih slemenih zunaj dolin na najvišjem delu Brkinskega hribovja. Tako je nastala tipična kulturna krajina Brkinov, ki se je skladala s potrebami Brkincev v tistem času.</p><p>V obdobju po drugi svetovni vojni pa so se razmere za naravno vegetacijo začele spreminjati. Zaradi močnega izseljevanja prebivalstva iz vasi je prišlo do opuščanja rabe <span class="pagebreak" id="pb.87"> [87] </span> travnikov in pašnikov, ki so se začeli zaraščati. Proces zaraščanja poteka zelo intenzivno še danes in močno vpliva na spreminjanje kulturne krajine. Še pred petdesetimi leti so bili Brkini večinoma prekriti s travniki, pašniki in njivami, danes pa so prekriti z gozdom. Na sprehodu skozi gozd lahko opazimo zložene kamnite zidove in pa velika borova drevesa z ostanki debelih vej, ki segajo do tal. Vse to so znaki, da je bila ta površina nekoč izkrčena.</p><p>Poleg človeka pa na videz naravne vegetacije v Brkinih močno vpliva še en čisto naraven pojav, to je žled. Žled je naravni pojav tvorbe ledu na nadzemeljskih delih rastlin. Nastajati začne, ko dež pade na podhlajeno podlago. To se lahko zgodi v zimskem času v primeru temperaturne inverzije. V višjih zračnih plasteh se padavine zaradi temperaturnega obrata utekočinijo, plast zraka s temperaturo pod lediščem v nižjih plasteh je pretanka, da bi dež imel čas za spremembo nazaj v sneg. Tako pade na podhlajeno podlago in se spremeni v led. Kadar je žledenje zelo močno, lahko nastane tudi do sedem centimetrov debel ledeni oklep, ki zaradi teže začne lomiti veje in vrhove dreves. Brkini spadajo med območja z najintenzivnejšim žledenjem v Sloveniji. Močnejši žled se praviloma pojavlja vsakih trideset let, v manjšem obsegu pa skoraj vsako leto. Pojavlja se v predelih nad 600 metri nadmorske višine, predvsem v slemenskem delu Brkinov, v liniji od Artviž mino Mrš in Tater do Pregarij.</p><div class="byline"><span style="color:808285">Davor Krepfl</span></div></div></div></div></div></body></html>