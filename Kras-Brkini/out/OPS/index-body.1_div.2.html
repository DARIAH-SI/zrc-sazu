<html xmlns="http://www.w3.org/1999/xhtml"><head><!--THIS FILE IS GENERATED FROM AN XML MASTER. DO NOT EDIT (2)--><title>KULTURNA DEDIŠČINA</title><meta name="author" content="Jasna Fakin Bajec Oto Luthar"/><meta name="generator" content="Text Encoding Initiative Consortium XSLT stylesheets"/><meta charset="utf-8"/><link href="stylesheet.css" rel="stylesheet" type="text/css"/><link href="print.css" rel="stylesheet" type="text/css" media="print"/></head><body id="TOP"><div class="teidiv"><h1 class="maintitle"><span class="head"><span style="color:B01116">KULTURNA DEDIŠČINA</span></span></h1><div class="ss1" id="index-body.1_div.2"><div class="pagebreak" id="pb.88">[88-89]</div><div class="ss2" id="index-body.1_div.2_div.1"><div class="pagebreak" id="pb.90">[90-91]</div><h2><span class="head">PRETEKLOST</span></h2><div class="ss3" id="index-body.1_div.2_div.1_div.1"><div class="pagebreak" id="pb.92">92-93</div><h3><span class="head"><span style="color:B01116">Kaštelir Socerb</span></span></h3><p>»<span style="color:B01116">»</span>»<span style="color:B01116">»</span>»<span style="color:B01116">»</span>»</p><div class="figure"><img src="media/KB92.png" alt="" class="graphic"/></div><p>Na kraškem robu, naravni meji med Istro in Krasom, stoji na strateško pomembni točki ob poti, ki povezuje zgornji Kras in Slovensko primorje, grad Socerb. Z njegovega obzidja so severni del Istre, Tržaški zaliv in ravnica proti Benetkam kot na dlani. Grad, ki se prvič omenja v 13. stoletju, ima za seboj burno zgodovino. Večkrat je menjal gospodarje, v vojnah je utrpel številne poškodbe, leta 1780 je strela zanetila požar, ki je grad uničil. Današnja podoba gradu izhaja iz dvajsetih let 20. stoletja, ko je takratni lastnik Demetrius de Economo dal obnoviti le del obodnega zidovja (1924/25). Grad stoji na skalnem pomolu, ki je s treh strani naravno zavarovan s prepadnimi stenami, imenuje pa se Strmec. Tam najdena lončenina kaže, da je bilo to področje poseljeno že v prazgodovini. Takrat so na vzhodni strani, od koder je dostop do gradu najlažji, zgradili kamnito obzidje. Njegovi ostanki so vidni še danes kot okrog 130 metrov dolga, 20 metrov široka in 3 do 4 metre visoka kamnita groblja (imenovana tudi <span style="font-style:italic">kaštelir</span>) ločne oblike, skozi katero vodi cesta do parkirišča pred gradom.</p><p>Bolj kot v naselju najdene prazgodovinske črepinje so za določitev časovnega okvira življenja na kaštelirju pomembnejši grobovi. Umrle so pokopavali na pobočju pod gradom, na ledini, imenovani Na straneh. Na grobove so naleteli leta 1902 pri gradnji nove ceste iz Socerba proti Kastelcu. Vest o <span class="pagebreak" id="pb.94">94</span> grobovih je prišla do tržaškega gimnazijskega profesorja Ludwiga Karla Moserja, ki je bil tudi dopisnik dunajske Centralne komisije za varstvo spomenikov. Zanjo je v več kampanjah v treh letih (1902–1904) izkopal okrog 111 železnodobnih in 54 rimskodobnih grobov. Najstarejši grobovi sodijo v 6. stoletje pr. n. št., najmlajši v 1. stoletje n. št. Gre za žgane pokope v skrinjah iz kamnitih plošč ali v preprostih plitvih grobnih jamah. V grobove so bili priloženi predmeti, ki so sodili k noši pokojnika, in predmeti, ki naj bi jih po verovanju potreboval v posmrtnem življenju. Najdbe iz grobov hrani Tržaški muzej.</p><p>Leta 1905 je ljubiteljska arheologinja in izkopavalka vojvodinja Mecklenburška, sestrična Franca Jožefa in nemškega cesarja Wilhelma II., od socerbskih kmetov kupila predmete iz nadaljnjih 75 grobov. Po njeni smrti, leta 1929, so se leta 1934 skupaj z ostalimi predmeti iz njenih izkopavanj na Kranjskem znašli na dražbi v New Yorku in končali v Peabodyjevem muzeju Univerze v Harvardu v ameriškem Cambridgeu, v zvezni državi Massachusetts.</p><p>Socerb je dobil ime po mučencu in svetniku, svetemu Socerbu, ki goduje 24. maja. Približno 300 metrov vzhodno od socerbskega gradu leži Sveta jama. V njej je edina podzemna cerkev v Sloveniji, kjer je vsako leto na god sv. Socerba maša. Po legendi naj bi v jami kot puščavnik enaindvajset mesecev živel mladoletni Socerb. Po vrnitvi k staršem v Trst je bil zaradi čudežev, ki jih je naredil, preganjan. Umrl je mučeniške smrti 24. maja 284. Njegov grob je v katedrali sv. Justa v Trstu.</p><div class="byline"><span style="color:808285">Primož Pavlin</span></div></div><div class="ss3" id="index-body.1_div.2_div.1_div.2"><div class="pagebreak" id="pb.95">95</div><h3><span class="head"><span style="color:B01116">Ajdovščina nad Rodikom</span></span></h3><p>»<span style="color:B01116">»</span>»<span style="color:B01116">»</span>»<span style="color:B01116">»</span>»</p><p>Na desni strani ceste med Kozino in Divačo leži vas Rodik. Tik nad vasjo se dviguje dominantna, 804 metre visoka vzpetina, imenovana Ajdovščina. Z vrha se proti zahodu odpira pogled vse do severne Istre, Gradeža in Ogleja, z nje je bilo mogoče nadzirati križišča starodavnih poti v okolici Divače in Kozine. Toponim Ajdovščina je po Sloveniji precej pogost in praviloma označuje arheološko najdišče, natančnejše, predslovansko višinsko utrjeno naselje – gradišče.</p><p>Kompleks rodiške Ajdovščine je raziskoval Oddelek za arheologijo ljubljanske Filozofske fakultete. Odkrili so naselje, pripadajoča grobišča, domnevno kultno mesto, fosilne njive in komunikacijo z dolino.</p><p>Stara pot, ki je vodila na Ajdovščino, je vsekana v prisojno pobočje Vlake. Po kratki začetni strmini se enakomerno vzpenja. Pri ledini Jezero zavije desno, teče mimo sosednje vzpetine Čuk in se pod obzidjem priključi današnji poti, ki vstopi v nekdanje naselje skozi vhod v južnem delu obzidja. Na blago padajočem platoju zahodno in južno od vrha Ajdovščine se na štirih hektarih veliki površini razprostirajo ostanki utrjenega naselja. Pri izkopavanjih najdene prazgodovinske črepinje, predvsem grob iz 7. stoletja pr. n. št., ki <span class="pagebreak" id="pb.96">96</span> je bil izkopan na Čuku, nakazujejo, da so bili temelji naselbine položeni že v starejši železni dobi. Takrat so zgradili mogočno, dva metra debelo obzidje iz zloženih kamnitih blokov. Ker so bile raziskave omejene na obzidje, podatkov o notranjosti prazgodovinskega naselja ni.</p><p>Razvaline, ki jih vidimo danes, so iz nemirnega časa pozne antike, iz 4. in 5. stoletja, ko so obnovili obzidje in na novo pozidali notranjost naselja. Z modernimi predizkopavalnimi postopki (izdelava digitalnega modela reliefa, geofizikalna prospekcija) so bile ugotovljene ulice, trgi, posamezni stavbni bloki z notranjimi prostori in, kadar je šlo za metalurško dejavnost ali za kovaštvo, tudi namen stavbe. Večje stavbe so bile verjetno namenjene skupni rabi in med njimi moramo iskati tudi cerkev, saj je to čas razcveta krščanstva.</p><p>Pri izkopavanju apsidalne poznoantične stavbe so pod njenim tlakom naleteli tudi na skromne zgodnjeantične ostaline s konca 1. stoletja pr. n. št. in 1. stoletja n. št. Poselitveno sliko rodiške Ajdovščine v rimski dobi dopolnjujeta dva vira. Prvi vir so grobovi. Pet grobov iz 1. stoletja je bilo najdenih ob rimski poti na sedlu med Ajdovščino in Čukom. Nadaljnjih štirinajst grobov iz 1. in 2. stoletja je z grobišča Pod Jezerom. Vsi grobovi so žgani. Pepel pokojnika je bil shranjen bodisi v žari bodisi je bil položen na dno grobne jame, ki je bila obdana in včasih tudi pokrita s kamnitimi ploščami. V grobove so pridani predmeti, ki jih je imel na sebi pokojnik ob sežigu (deli noše, nakit), in predmeti, ki naj bi služili pokojniku v posmrtnem življenju (posode s hrano, svetilke, orodje, orožje). Način pokopa, grobna arhi<span class="pagebreak" id="pb.97">97</span>tektura in grobni pridatki so zelo podobni tistim z grobišča v Socerbu in kažejo, da so tu pokopavali staroselci, ki so ohranili številne prazgodovinske običaje. Drugi izjemno pomemben vir je leta 1842 najden kamen z latinskim napisom iz bližnje Materije. Gre za pravni dokument, za razsodbo v mejnem sporu med rimskim senatorjem Gajem Lekanijem Basom in skupnostjo Rundiktov. Postavljen je bil v sredini 1. stoletja, za časa cesarja Klavdija. Zgodovinarji in jezikoslovci ime skupnosti povezujejo z imenom vasi Rodik in zelo verjetno označuje staroselske prebivalce rimskodobne Ajdovščine, ki so kljub rimski zasedbi obdržali svoje ozemlje še globoko v 2. stoletje.</p><div class="byline"><span style="color:808285">Primož Pavlin</span></div></div><div class="ss3" id="index-body.1_div.2_div.1_div.3"><div class="pagebreak" id="pb.98">98</div><h3><span class="head"><span style="color:B01116">Bronastodobni zaklad iz Mušje jame pri Škocjanu</span></span></h3><p>»<span style="color:B01116">»</span>»<span style="color:B01116">»</span>»<span style="color:B01116">»</span>»</p><p>Mušja jama (nem. <span style="font-style:italic">Die Fliegenhöhle</span>, ital. <span style="font-style:italic">Grotta delle Mosche</span>) leži jugozahodno od Škocjanskih jam, na desni strani poti iz Matavuna v Dane pri Divači, pod vzpetino, imenovano Preval. Gre za 200 metrov dolgo in na najnižji točki 90 m globoko vodoravno jamo z navpičnim 47 metrov globokim vhodnim breznom, v katerega vodijo trije, manj kot meter široki vhodi med dvema podornima blokoma. Z globino se vhodno brezno zvončasto razširi do premera okoli 25 metrov. Na njegovem dnu je približno 10 metrov visok stožec grušča.</p><p>Zadnji dan oktobra 1909 se je v vhodno brezno Mušje jame spustil tržaški jamar Pietro Savini. Na površini nasipnega stožca je naletel na rimsko čelado, kar ga je spodbudilo k poskusnemu izkopavanju. Našel je še nekaj suličnih osti in fragmentiranih bronastih predmetov. Najdbe je v odkup ponudil najprej tržaškemu muzeju, ker pa so mu ponudili več, jih je prodal na Dunaj. Naravoslovni muzej Dunaj je v letih 1910 in 1911 organiziral izkopavanja v jami. Pod vodstvom kustosa Prazgodovinskega oddelka Josefa Szombathyja je dela izvajal Savini. Med temi deli je bil narejen <span class="pagebreak" id="pb.99">99</span> tudi podroben načrt jame. Raziskali so le majhen del obsežnega nasipnega stožca pod vhodom v brezno. Približno meter globoko so naleteli na okrog 20 cm debelo kulturno plast. Med žganino in živalskimi kostmi je ležalo na stotine večinoma bronastih in tudi železnih predmetov. Zastopano je napadalno in obrambno orožje (meči, sulične osti, čelade), orodje (sekire, srpi, noži), deli noše (igle, fibule, ovratnice, zapestnice, uhan) in kovinsko posodje (kotlički, vedra). Najdbe so odpeljali na Dunaj. Po prvi svetovni vojni jih je morala Avstrija skoraj polovico odstopiti Italiji, kjer jih hrani Tržaški muzej.</p><p>V zadnjih desetletjih so se poleg jamarjev v jamo spuščali tudi iskalci zakladov. Tako je nastalo nekaj manjših zasebnih zbirk. Da bi se tako početje preprečilo, je Park Škocjanske jame leta 2003 vhod v brezno zamrežil.</p><p>Glavnina izkopanih predmetov sodi v obdobje od 12. do 8. stoletja pr. n. št. Večinoma so razlomljeni, nekateri do nerazpoznavnosti, na mnogih je moč opaziti izpostavljenost visokim temperaturam. Vse to so najverjetneje posledice kultnih opravil pred darovanjem podzemnim božanstvom, kar posledično kaže na obstoj svetišča nekje v bližini. Najboljše primerjave za nekatere predmete najdemo na zahodnem Balkanu, v Panonski kotlini, srednji Italiji in vzhodnem Sredozemlju, torej v precej oddaljenih krajih, kar pa govori za nadregionalni pomen svetišča.</p><div class="byline"><span style="color:808285">Primož Pavlin</span></div></div><div class="ss3" id="index-body.1_div.2_div.1_div.4"><div class="pagebreak" id="pb.100">100</div><h3><span class="head"><span style="color:B01116">Nekdanji Kraševci in Kraševke v očeh popotnikov in učenjakov</span></span></h3><p>»<span style="color:B01116">»</span>»<span style="color:B01116">»</span>»<span style="color:B01116">»</span>»</p><p>Kras je že od nekdaj slovel po svojih edinstvenih naravnih značilnostih. Presihajoče Cerkniško jezero je že pred letom 7 pr. n. št. omenjal grški zemljepisec Strabon. V novoveškem obdobju je Kras pritegnil pozornost številnih evropskih popotnikov, učenjakov in raziskovalcev, ki so nam zapustili dragocena pričevanja o svojih obiskih in izkušnjah. Kras in njegove znamenitosti, zlasti kraške jame in Cerkniško jezero, so obiskali in skušali doumeti njihove skrivnosti med drugimi angleški zdravnik Edward Brown (1644–1708), angleški popotnik Richard Pococke (1704– 1765) in italijanski prirodoslovec Alberto Fortis (1741– 1803).</p><p>Posebne pozornosti so bili deležni tudi Kraševci. Že zelo zgodaj, v 16. stoletju, je zanimiv etnografski prikaz Kraševcev podal čedajski humanist Marc’Antonio Nicoletti (ok. 1537–1596). Kras je – podobno kot mnogi njegovi sodobniki – imenoval <span style="font-style:italic">Carniola secca</span> (suha Kranjska) in <span style="font-style:italic">Giapidia </span>(Japidija), same Kraševce pa <span style="font-style:italic">Giapidi</span> (Japodi). Povezoval <span class="pagebreak" id="pb.101">101</span> jih je namreč s starodavnimi Japodi, prazgodovinskim plemenom, ki je živelo v Liki in na Notranjskem, njihovo naselitveno območje pa je segalo proti Nanosu in v zaledje Trsta. Na ta način je sodobnim prebivalcem Krasa pripisoval tudi značilnost, ki so jo antični pisci pripisovali Japodom, in sicer bojevitost. O Krasu in Kraševcih je v delu <span style="font-style:italic">Archeografo Triestino</span>, Patriarcato d’Aquileia sotto Volfero di Cologna (1870–1871) namreč zapisal:</p><p><span style="font-style:italic">Na območju suhe Kranjske, ki se tako imenuje, ker je vsa kamnita, ožgana in potrebna vode, živijo v revnih kočah ali na odprtem, pokriti le z zelo velikimi kosi blaga, Japidi</span> [ Japodi – op. avt.] […]<span style="font-style:italic">. Ti so pastirji lepega videza, zravnanih in visokih teles, bojeviti ter tako vzvišeni, da se navaja, da izvirajo iz rimskega patriciata. Mešajo slovanske besede z veliko latinskimi, ki pa so izprijene v svoji izgovorjavi. Da ne bi omadeževali lastne krvi, se poročajo le z domačini</span>«.</p><p>V naslednjem stoletju pa je bil še bolj zgovoren glede običajev in življenja Kraševcev kranjski polihistor Janez Vajkard Valvasor (1641–1693), ki jih je najbrž tudi veliko bolje poznal. Glede Kraševk in Kraševcev je, na primer, zapisal:</p><p><span style="font-style:italic">Moški so prav grobi, divji in zoprni na pogled, čisto rjavi od sonca; ženske pa so ponekod lepo bele in kaj čedne; toda noša jih zelo kazi in zatemnjuje blesk njih naravne lepote.</span> […] <span style="font-style:italic">Sicer pa je skoraj čudno tole: čim bolj črni in surovi so v kakšnem kraju moški, tem bolj bele in lepé so tam ženske, kakor bi hotela narava primerjati oba spola s svetlobo in senco</span> (<span style="font-style:italic">Valvasorjevo berilo</span>, Ljubljana, Mladinska knjiga, 1969, str. 204–206). <span class="pagebreak" id="pb.102">102</span></p><p>Valvasor nam podrobno in malo hudomušno razkriva tudi vrsto zanimivih kraških poročnih običajev, kot na primer naslednjega:</p><p><span style="font-style:italic">V večini krajev, zlasti v Pivki, je z ženitovanji takole: Dan pred poroko pošlje ženin k nevesti po balo, tj. po pohištvo in nevestine premičnine. Odposlancu dà nevesta ali njeni ljudje faconetelj</span> [robček iz blaga, op. ur.]<span style="font-style:italic">. Ko pride naslednjega dne ženin s starešino in drugimi ljudmi po nevesto, je skoraj prav tako kakor na Gorenjskem in Dolenjskem. Le v tem je nekaj razločka, da pošljejo iz hiše najprej grdo, pozneje pa lepšo žensko, v tretje pa sunejo ali spodé in tako rekoč poženejo pravo nevesto ven. Starešina ji vrže okoli vratu brisačo in jo tak povleče k sebi. Ko gre nevesta domov, namreč v ženinovo bivališče, meče nad glavo majhne kolače (to je okroglo pecivo venčaste oblike), ki jih pobirajo dečki. Ko pride v ženinovo sobo in se usede, ji ženinova mati dá na kolena ali v naročje fantiča (kakor pri ženitovanjskih navadah Vipavcev), ki se mu dobrika in ga boža.</span></p><p><span style="font-style:italic">Ko hočeta v poročno posteljo spat, potegne on sabljo in ji prereže venec na glavi. Nato ležeta. Omembe je vredno in čudno pri tem, da se mora ženin uleči k nevesti v svojih debelih in velikih hlamudravih hlačah. Ali pa jih ponoči sleče, odnosno kako dolgo jih obdrži na sebi, mi ni prav znano; kdor je tako radodaren, da bi si želel natančnejšega poročila, temu bi po mojem mnenju utegnila nevesta kaj zanesljivejšega sporočiti, zakaj ona bo najbolje in najbolj gotovo vedela…</span> (<span style="font-style:italic">Valvasorjevo berilo,</span> Ljubljana, Mladinska knjiga, 1969, str. 206).</p><div class="byline"><span style="color:808285">Neva Makuc</span></div><div class="pagebreak" id="pb.103">103</div></div><div class="ss3" id="index-body.1_div.2_div.1_div.5"><div class="pagebreak" id="pb.104">104-105</div><h3><span class="head"><span style="color:B01116">Prva svetovna vojna na Krasu</span></span></h3><p>»<span style="color:B01116">»</span>»<span style="color:B01116">»</span>»<span style="color:B01116">»</span>»</p><div class="figure"><img src="media/KB104.jpeg" alt="" class="graphic"/></div><p>Potem, ko je vélika vojna hrumela po evropskih bojiščih že skoraj deset mesecev in so kraški fantje in možje bíli vojno za <span style="font-style:italic">vero, dom, cesarja</span> na daljnem bojišču proti carski Rusiji, je vzplamtela vojna na njihovih domačih dvoriščih. Avstro-Ogrski je 23. maja 1915 nekdanja zaveznica Kraljevina Italija, potem ko je v tajnem Londonskem paktu 26. aprila 1915 od antantnih sil iztržila ozemeljske pridobitve, med njimi tudi Kras, napovedala vojno. Novo evropsko bojišče se je raztezalo od tromeje med Švico, Italijo in Avstro-Ogrsko preko Dolomitov, Karnijskih in Julijskih Alp, ob reki Soči do njenega izliva v Jadransko morje. Njen južni krak je prevzel ime po reki Soči in se na južnem delu povzpel od vznožja kraške planote na kraške obronke ter branil napadalčeve poskuse, da bi osvojil Trst. Tako se je Kras znašel v osrčju krvavih bojev, v katerih so bili udeleženi tudi slovenski vojaki t. i. slovenskih polkov, ki so bili postrojeni predvsem na delu fronte med Opatjim selom in Lokvico ter na Doberdobski planoti. Boje na kraškem bojišču so zaznamovali slikovita kamnita kraška pokrajina, njene naravne danosti in brezmejna človeška krutost. Vojna na Krasu je pokazala, da je narava človeku lahko najbolj zaščitniški prijatelj in dragocen zaveznik, ki mu v kraških jamah nudi zave<span class="pagebreak" id="pb.106">106</span>tišče, obenem pa so to lahko prostorna zaklonišča ali skladišča vojnega materiala. Skupno so kraške jame na Komenskem krasu ponudile več kot 2000 ležišč, vanje pa se je dodatno lahko umaknilo še več kot 1100 vojakov. Notranjost jam (npr. Jerihovca pri Valah – Občina Komen) so iznajdljivi vojaki preuredili v včasih presenetljivo udobna bivališča s posteljami, razsvetljavo, pitno vodo, kuhinjami, ločenimi prostori za častnike, bolnišnicami, skladišči, telefonskimi centralami, naravnim prezračevanjem itd. Manjše vrtače, kraški jarki, doline in skale so postali naravni zakloni; doline so med seboj povezali z okopi in kotanjami, postale so postojanke za vojsko in topništvo, posamezne vrhove pa so preuredili v zavarovana opazovalna mesta. Obenem pa je bil Kras še bolj zahrbten sovražnik, saj je smrt prišla ne le v obliki šrapnela ali krogle, temveč zelo pogosto kot ostri drobci kraškega kamna. Tudi vkopati se je bilo težko, zato so bili bojni položaji na Krasu bolj podobni brazdam, ki so segale do kolen in so bile široke le kake pol metra, pred njimi so se dvigali zidovi in okopi v višini človeške postave ter bili zloženi iz kraških skal in varovani z vrečami kamenja in peska.</p><p>Po strelskih jarkih kraškega bojišča je 29. junija 1916 prvič na italijansko-avstrijski fronti na odseku Vrh sv. Mihaela – Martinščina v italijanskih okopih moril bojni plin, a se je zaradi nepričakovane spremembe smeri vetra obrnil in prizadel tudi madžarske napadalce. Naslednjič so bojni strup uporabile italijanske enote, ko so pripravljale 6. soško bitko, po kateri je moralo avstro-ogrsko vojaško poveljstvo ukazati premik obrambne črte na Fajti hrib na Komenski planoti,<span class="pagebreak" id="pb.107">107</span> potekala pa je pred Kostanjevico in se za obrambno devinskega gradu naslonila pri Jamljah (Iamiano) na masiv Grmade (Ermada). Posebno srditi boji so na Krasu potekali v treh jesenskih ofenzivah leta 1916 ter v 10. in 11. soški ofenzivi leta 1917, v katerih je italijanski napadalec prodrl kar 10 kilometrov v notranjost avstro-ogrske obrambe. V zadnji, 12. ofenzivi na soškem bojišču (24.–27. oktober 1917) je združena avstrijsko-nemška armada potisnila italijansko vojsko na novo frontno linijo na reki Piavi in vojna se je umaknila s kraške zemlje. Toda že 4. novembra 1918 je italijanska vojska ponovno zasedla slovensko ozemlje, kot je predvideval Londonski pakt in je določilo premirje med Avstro-Ogrsko in Italijo.</p><p>Neposredno zaledje kraškega bojišča je nudilo veliko oporo vojskovanju, saj je bilo prepredeno s poljskimi železnicami, med Dutovljami in Gorjanskim, mimo Pliskovice in Velikega dola je na primer peljala kar 13 kilometrov dolga proga. Posebno težavna je bila na Krasu oskrba s pitno vodo, saj je bilo kapnice premalo, pa tudi dovažanje s cisternami ni zadovoljilo vojaških potreb. Tako je avstrijska vojska pričela z gradnjo vodovoda, ki se je na kraški planoti začenjal na železniški postaji v Dutovljah, manjši krak se je odcepil proti Štorjam, daljši pa proti Komnu. »Vojaški« vodovod je Kraševce z vodo oskrboval tudi potem, ko sta se vojna in vojaščina umaknila s Krasa. Na številnih vojaških pokopališčih so vojaki pokopavali padle bojne tovariše. Nekatera pokopališča so danes skoraj v celoti ali delno ohranjena (Brje, Dutovlje) in obnovljena (Gorjansko), na drugih stoji morda nagrobnik ali spomenik (Vojščica, Sveto, Štanjel). <span class="pagebreak" id="pb.108">108</span> Padle italijanske vojake so v tridesetih letih 20. stoletja prekopali v kostnico v Sredipoljah (Redipuglio).</p><p>Vojna je do temeljev pretresla tudi življenje civilnega prebivalstva. Avgusta leta 1914 so se morali posloviti možje med 18. in 41. letom starosti, od maja naslednjega leta pa se je morala postopoma od svojih domov posloviti večina Kraševk in Kraševcev. Vojne nevarnosti so jih pregnale v begunstvo in begunska taborišča (Steinklamm, Bruck na Litvi, Wagna pri Lipnici), nekateri so lahko ostali na Kranjskem in Spodnjem Štajerskem, od koder so se v popolnoma uničene vasi vrnili po umiku fronte oziroma po koncu vojne. Po vrnitvi so začeli obnavljati porušene domove. Na tem mestu velja dodati, da je po vojni obnovo začrtal tudi arhitekt Maks Fabiani.</p><p>Spomin na boje na Krasu je ubeseden v prvem slovenskem vojnem romanu <span style="font-style:italic">Doberdob</span> Prežihovega Voranca (1940), še pred njim pa je s ponarodelim naslovom <span style="font-style:italic">Doberdob, slovenskih fantov grob</span> (1936) svoje spomine zabeležil Amandus Pepernik (A. Vitalis). Po poti spominov in bojev, po kraških obronkih, z razgledom od Julijskih in Karnijskih Alp pa vse do Jadranskega morja, danes vodijo Poti miru po Krasu (Zgodovinske pohodne poti po Krasu v Sloveniji in Italiji).</p><div class="byline"><span style="color:808285">Petra Svoljšak</span></div></div><div class="ss3" id="index-body.1_div.2_div.1_div.6"><div class="pagebreak" id="pb.109">109</div><h3><span class="head"><span style="color:B01116">V zaledju kozmopolitskega mesta Trst</span></span></h3><p>»<span style="color:B01116">»</span>»<span style="color:B01116">»</span>»<span style="color:B01116">»</span>»</p><p>Do druge svetovne vojne je bilo življenje na Krasu tesno povezano z življenjem in kulturo v bližnjem Trstu, ki je veljal za urbani center. V njem so mediteranske posebnosti prepletale še z vplivi drugih bližnjih in daljnih kultur, od Furlanije, Istre, Kranjske do bolj oddaljenih avstrijskih dežel (npr. Češke, Grčije). Kozmopolitski Trst se je v drugi polovici 18. stoletja iz ribiškega naselja razvil v pomembno pomorsko in industrijsko središče. Njegov gospodarski razcvet je povezan z letom 1719, ko je bil skupaj z Reko razglašen za svobodno pristanišče in je obenem dobil redno prometno povezavo z Dunajem. Mesto je v 19. stoletju postalo najpomembnejše pomorsko mesto habsburške monarhije, predvsem pa najpomembnejši industrijski center v bližnjem in daljnem zaledju. Poleg pristanišča je slovel kot proizvodno središče, znano po ladjedelnici, parni industriji, jeklarni, leta 1857 pa ga je z Dunajem povezala Južna železnica. Ekonomska in z njo povezana demografska rast mesta je vplivala na postopno povezovanje s svojim zaledjem; na Krasu se je to najprej kazalo v razvoju prevozništva (furmanstva), kasneje pa z možnostjo zaposlitve in prodaje <span class="pagebreak" id="pb.110">110</span> kmetijskih presežkov iz bližnjega kraškega podeželja. Dodati velja, da so na Krasu že v 13. stoletju poznali cestnine, kar potrjujejo tudi mitnice, ki so delovale na poteh proti morju. Na poti s Sežane in Opčin (it. Opicina) proti Tržiču (it. Monfalcone) so mitnino pobirali v Tržiču, Brestovici pri Komnu, Štivanu (it. San Giovanni di Duino), Devinu (it. Duino), Saležu (it. Sales) in Repnu. Najpomembnejša mitninska postaja iz Kranjske v Trst je bila v Lokvi, ki pa je bila prvič omenjena leta 1286. Cestni promet s Koprom je nadzirala mitnica v Kačičah pri Divači. Z gospodarskim razvojem Trsta se je na Krasu začelo spreminjanje identitete kraških lokalnih skupnosti, ki so še v začetku 19. stoletja predstavljale samozadostne kmečke vaške skupnosti brez večjih socialnih razlik med njenimi člani. Prva izseljevanja s Krasa v avstrijsko mesto Trst beležimo že v 14. in 15. stoletju, saj so bili mali ljudje v Trstu (rokodelci, krčmarji, krošnjarji, dninarji) po svojem izvoru Kraševci. V drugi polovici 19. stoletja so se za odhod v mesto odločali predvsem pripadniki manjših generacij, ki so v domačih razmerah zaradi nastajajočih procesov razslojevanja in sprememb, ki jih je prinesla zlasti zemljiška odveza leta 1848, živeli v negotovosti in bili v brezperspektivnem položaju. Čeprav je priseljencem s podeželja prilagoditev novemu načinu življenja, novim delovnim okoliščinam, modelom obnašanja povzročala težave (tesnoba, napetost, frustracije in domotožje), so mnogi preselitev v mesto doživljali kot vzpon po družbeni lestvici, ki naj bi jim prinesel boljši življenjski standard in blaginjo. Trst jim je omogočal možnost stalnega zaslužka, poleg tega pa je se je delo v industrijskem mestu <span class="pagebreak" id="pb.111">111</span> znatno razlikovalo od dela na kmetijah, ki je izrazito povezano in pogojevano z letnimi časi in biološkim ritmom. Novonastali slovenski proletarci so se najprej dnevno oziroma tedensko selili v tržaške industrijske obrate, po prilagoditvi mestnemu načinu življenja pa so se mnogi tudi odselili za stalno in si v predmestju (npr. v Škednju) poiskali bivališča. Poleg slovenskega proletariata se je v tržaškem mestu začel razvijati slovenski meščanski razred, ki se je čedalje bolj uveljavljal na gospodarskem področju. Zaradi Trsta, ki je veljal za gospodarsko in kulturno cvetoče mesto, se na Krasu do druge svetovne vojne niso oblikovala večja urbana industrijska naselja, kvečjemu so v nekoliko večjih naseljih (Komnu, Dutovljah, Sežani, Divači) nastajale obrtne dejavnosti. Ko je Trst v 19. stoletju doživljal gospodarski razcvet, so bolje živeli tudi prebivalci v zaledju, ko pa je gospodarstvo v Trstu po prvi svetovni vojni začelo postopoma nazadovati, so krizo doživljali tudi na Krasu. Po ustnem izročilu mnogih Kraševcev se je najbolje živelo v času avstroogrske monarhije, ki je z reformami in brezobrestnimi posojili spodbujala kmetijski razvoj, hkrati pa je vlagala v gospodarski razvoj.</p><p>Življenje Kraševcev se je močno spremenilo v obdobju med svetovnima vojnama, ko je Kras postal del Kraljevine Italije. Hkrati je začelo nazadovati tudi gospodarstvo v Trstu, saj ni bilo več pomembno industrijsko mesto in najpomembnejše pristanišče kot v habsburški monarhiji, temveč eno izmed provincialnih mest na severovzhodnem robu Italijanske države. Čeprav so Kraševci še vedno v Trst prodajali svoje kmetijske presežke (zlasti teran, mlečne <span class="pagebreak" id="pb.112">112</span> izdelke, jajca) in s prisluženim denarjem nakupili priboljške (kavo, sladkor), je življenje oteževala iredentistična politika fašistične oblasti, ki je želela uničiti slovensko nacionalno identiteto. Zaradi fašističnega nasilja so se Slovenci najprej javno, po letu 1926 pa ilegalno organizirali v številna kulturna, športna in druga prosvetna društva, ki so skupaj s primorskimi duhovniki predstavljala osrednje slovensko središče za ohranjanje slovenskega jezika in nacionalne identitete.</p><div class="byline"><span style="color:808285">Jasna Fakin Bajec</span></div><div class="pagebreak" id="pb.113">113</div></div><div class="ss3" id="index-body.1_div.2_div.1_div.7"><div class="pagebreak" id="pb.114">114-115</div><h3><span class="head"><span style="color:B01116">»Karstjäger« – Kraški lovci v času druge svetovne vojne</span></span></h3><p>»<span style="color:B01116">»</span>»<span style="color:B01116">»</span>»<span style="color:B01116">»</span>»</p><div class="figure"><img src="media/KB114.jpeg" alt="" class="graphic"/></div><p>Vodstvo nemške vojske se je že pred začetkom druge svetovne vojne zanimalo za kras in kraške pojave z vidika vojaških operacij. Ko so pripravljali napad na Češkoslovaško, so računali tudi na potrebe delovanja na krasu in so za strokovno pomoč zaprosili znanega nemškega geologa in speleologa, dr. inž. Hansa Branda. Po njegovem nasvetu se je XIII. armada v letih 1937 in 1938 usposabljala tudi za uporabo vrtač in jam na frankovskem krasu. V okviru bojnih enot SS je pod vodstvom Heinricha Himmlerja takrat delovala učna in raziskovalna skupnost »Das Ahnenerbe«, leta 1938 pa so v Salzburgu v njenem okviru ustanovili še oddelek za krasoslovje in jamarstvo (Lehrund Forschungsstätte für Karstund Höhlenkunde), za njegovega vodjo pa imenovali Branda, s činom stotnika SS. Vključili so tudi poklicnega vojaka in amaterskega speleologa, raziskovalca Škocjanskih jam in Postojnskega jamskega spleta, polkovnika F. Mühlhoferja.</p><p>Brand je posebej poudarjal pomen krasa na Slovenskem, kot kaže primer z neke seje vodij oddelkov »Ahnenerbe«, ki je bilo nato posredovano Himmlerju: <span style="font-style:italic">Poreklo krasoslovja</span> <span class="pagebreak" id="pb.116">116</span> <span style="font-style:italic">in jamarstva gre do Ljubljane, Bramine in Trsta. Hrvati in Slovenci imajo pri tem svoj spodoben delež, samo da so se Italijani polastili že doseženih rezultatov in te nato označili za svoj lastni duhovni proizvod. Vse raziskave pa so poganjali Nemci, v Trstu je bil npr. Müller. V slovenskih predelih je zasidrano vse krasoslovje in jamarstvo. Teh predelov ne smemo izgubiti. </span>Brand je deloval predvsem v gradu Pottenstein na bavarskem krasu. Ena pomembnih nalog je bilo zbrati zemljevide Krasa in sploh kraških področij nekdanje Jugoslavije, na katere naj bi vrisali vse znane kraške jame. Te zemljevide bi potrebovali za »bojevanje proti partizanom na območju bivše jugoslovanske države«. 22. avgusta 1943 je Himmler odredil, da morajo z delom nadaljevati in da je treba pritegniti znatno število raziskovalcev. Brand se je zavzemal za samostojno esesovsko oboroženo enoto, ki bi imela krasoslovni značaj. Tako so 19. novembra 1942 v mestecu Pottenstein na Himmlerjev ukaz ustanovili Bataljon za obrambo krasa SS (SS Karstwehrbataillon), ki je bil 1944 preimenovan v »SS Karstjägerbataillon« (Bataljon Kraških lovcev SS). Njegov poveljnik je postal prav Brand.</p><p>»Kraške lovce« so večkrat uporabili pri vojaških akcijah, čeprav ne tolikokrat, kot je ponujal poveljnik Brand, in so bili z drugimi enotami SS udeleženi tudi pri vojnih zločinih. 12. aprila 1943 so pričeli s »terenskimi pregledi krasa«. Po Brandovih načrtih bi morali »napraviti tudi za vojno neogibno potrebno raziskovanje kraškega pojava v tesnem sodelovanju s krasoslovjem in speleologijo«. Poleg Brandovega oddelka je bil v okviru SS tudi Oddelek za krasoslovje in jamarstvo (Wehrwissenschaftliche Abte<span class="pagebreak" id="pb.117">117</span>ilung der Waffen SS für Karstund Höhlenwesen) ter pionirski oddelek za utrjevanje krasa. Jeseni 1943 je ta vojaško znanstveni oddelek tankovskemu korpusu dal za učinkovito bojevanje proti »tolpam« (tj. partizanom) na voljo podatke o vseh omembe vrednih jamah v zaledju Tržaškega zaliva, in sicer v obliki načrtov in zemljevidov iz velikega tajnega dela italijanskih kraških inženirskih enot. Omeniti velja dejstvo, da Brand kljub zločinom, ki so jih zakrivili</p><p>»Karstjäger« pod njegovim vodstvom na Slovenskem, po vojni v Nürnbergu ni bil obsojen, ampak je bil še vedno upoštevan kot strokovnjak za kras in celo povabljen v Slovenijo, da bi pomagal reševati težave v zvezi z oskrbo z vodo na Primorskem.</p><div class="byline"><span style="color:808285">Andrej Kranjc</span></div></div><div class="ss3" id="index-body.1_div.2_div.1_div.8"><div class="pagebreak" id="pb.118">118</div><h3><span class="head"><span style="color:B01116">Zavezniški vojaki med Kraševci</span></span></h3><p>»<span style="color:B01116">»</span>»<span style="color:B01116">»</span>»<span style="color:B01116">»</span>»</p><p>Del Krasa je bil med 12. junijem 1945 in 15. septembrom 1947 vključen v cono A Julijske krajine, kjer je bila vzpostavljena anglo-ameriška Zavezniška vojaška uprava (v nadaljevanju ZVU), katere vodstvo je imelo sedež v Trstu.</p><p>Kako so Kraševci v tistem času izkusili življenje pod zavezniško okupacijo, lahko ugotavljamo na podlagi pričevanj prebivalcev Štanjela, prav gotovo pa lahko najdemo podobne izkušnje tudi pri drugih prebivalcih kraških vasi, ki so bile pod upravo ZVU.</p><p>Zavezniški vojaki so na Kras prišli z začetkom veljavnosti beograjskega sporazuma, tj. 12. junija 1945. V novozelandskih enotah so bili poleg Angležev, ki so poveljevali enotam, predvsem Indijci različnih veroizpovedi (sikhi, muslimani in nekaj katoličanov). Na rokavih uniform so kot zaščitni znak nosili črno mačko. Ob prihodu so bili zelo dobro opremljeni s kartografskim gradivom in točno vrisanimi koordinatami zasedenega območja.</p><p>Štanjelci so bili ob prvih stikih z zavezniškimi vojaki presenečeni in začudeni, potem pa so se zlahka privadili na sobivanje z njimi. Vojaki so si svoje prostore oziroma t. i. kamp uredili izven naselja in domačinov pri svojih vsakodnevnih opravilih niso ovirali. Polkrožne, okrog deset me<span class="pagebreak" id="pb.119">119</span>trov široke in dvajset metrov dolge barake, postavljene na cementno ploščad in sestavljene iz valovite pločevine, so sprejele štirideset do petdeset vojakov. Med Štanjelom in Kobdiljem je tako bivalo okrog 250 vojakov zavezniških enot. Vojaške enote so večinoma sestavljali vojaki, ki so sodelovali na azijskih bojiščih, zato je bilo za njih služenje v teh enotah neke vrste psihični oddih. Vojaki so se menjavali mesečno. Med njimi je bilo precej Italijanov, s katerimi so se domačini lahko sporazumevali, bilo pa je tudi nekaj Čehov in Poljakov. V spominih domačinov je ostalo, da so vojaki včasih radi pregloboko pogledali v kozarec in potem postali zelo divji. Med njimi pa je bila visoka stopnja kolegialnosti, saj so za vsakega opitega vojaka dobro poskrbeli. Med seboj so se pogosto tudi sprli, čemur so sledili še udarci s pestmi. Ob posredovanju njihovih policijskih enot pa se med seboj niso izdajali.</p><p>Pristne odnose z zavezniškimi vojaki so stkali otroci. Z njimi so se družili in zelo dobro razumeli, včasih pa so jim tudi povzročili kako nevšečnost. Vojaki, med katerimi so bili Američani veliko bolj radodarni kot Angleži, so jim pogosto dali kakšno tablico čokolade, včasih pa so otroci okusili povsem nove jedi, kot je na primer kompot iz rumenih breskev. Vaščani so se tudi spominjali, da so vojaki v Kobdilju otroke najprej prešteli, jim v tamkajšnji trgovini nakupili nekaj zabojev oranžade in sendviče ter vse skupaj razdelili na vaškem trgu.</p><p>S prihodom zaveznikov se je pričela obnova porušenih naselij in prometne infrastrukture, kar je bil najpomembnejši gospodarski poseg na kraških tleh. Do konca leta 1946 <span class="pagebreak" id="pb.120">120</span> je ZVU v celotni coni A obnovila 532 hiš, za kar je prispevala 1.450.190.600 lir. Obnove ZVU ni zaključila, vendar ta ni bila pomembna samo za lastnike hiš, temveč tudi za slovensko prebivalstvo, ki je tako dobilo možnost zaposlitve. V Štanjelu je bila obnova 50 stanovanjskih hiš zaupana trem slovenskim podjetnikom. Obnovo je v celoti financirala in nadzirala ZVU. Prebivalci Štanjela so bili z obnovo, ki se je zaključila tik pred odhodom zavezniških enot, zadovoljni. 13. maja 1947 so lastniki obnovljenih hiš prejeli ključe iz rok polkovnika Bowmana, guvernerja ZVU, in ob tej priložnosti postavili slavolok ter pripravili krajšo slovesnost. V času zavezniške okupacije so prebivalcem razdeljevali tudi hrano, oblačila in posteljnino.</p><p>Po 27 mesecih so zavezniške vojaške enote zapustile Kras in njegove prebivalce. Kljub temu da je bila njihova prisotnost kratka, se je ta čas ljudem, predvsem pa otrokom, vtisnil v spomin zaradi blaginje, ki je do takrat niso doživeli. Čeprav »vaška oblast« ni priporočala, da se prebivalci družijo z vojaki, so otroci radi šli med Angleže in Američane, pri katerih so vedno dobili dobrote. Do takrat namreč ni nihče poznal mesa iz konzerv, arašidovega masla, čokolade in belega kruha. Prebivalci so nato takoj v barakah, ki jih zavezniki niso porušili, pobrali, kar se je pobrati dalo, saj so vojaki odpeljali le najpomembnejše predmete.</p><p>Z odhodom zavezniških vojaških enot so se razmere spremenile na slabše. Prebivalci so bili ob njihovem odhodu žalostni. Po priključitvi k Jugoslaviji, ki so jo množično podprli, je nastopilo razočaranje in veliko pomanjkanje vsega. Najbolj so bile vidne razlike v trgovini, saj so bile takoj <span class="pagebreak" id="pb.121">121</span> izpraznjene in na trgovinskih policah ni bilo mogoče dobiti ničesar. Ljudje so stradali, ker hrane ni bilo. Ker je bila na domači mizi večinoma koruzna polenta, se je uveljavil rek <span style="font-style:italic">Živjo naši duk’r so v Raši</span> (sosednja dolina, ki je bila v coni B), ki zgovorno priča o zadovoljstvu in boljšem življenju domačinov pod zavezniško okupacijo.</p><div class="byline"><span style="color:808285">Olga Abram</span></div></div><div class="ss3" id="index-body.1_div.2_div.1_div.9"><div class="pagebreak" id="pb.122">122</div><h3><span class="head"><span style="color:B01116">Kras/Carso – političnoupravno razdeljena, a družbenokulturno povezana krajina</span></span></h3><p>»<span style="color:B01116">»</span>»<span style="color:B01116">»</span>»<span style="color:B01116">»</span>»</p><p>Kulturna krajino Krasa poleg specifične narave pomembno zaznamujejo tudi ljudje, ki kraški prostor naseljujejo vse od praskupnosti. Njihovo življenje skozi čas pa ni odvisno le od danosti naravnih bogastev, mediteranskih značilnosti, sosednjih (furlanskih, tržaških) kulturnih vplivov, temveč tudi od političnih dogajanj na nacionalni ter širše globalni ravni. Življenje na Krasu so zaznamovali številni politični dogodki, največji pečat pa so prostoru pustile politične odločitve po drugi svetovni vojni, ko se je nekdaj skupni prostor razdelil na dve državi. Leta 1947 začrtana in leta 1954 dokončno postavljena državna meja med Slovenijo in Italijo, ki je potekala tudi po kraški pokrajini, je močno vplivala na politični, gospodarski in kulturni razvoj Krasa in njihovih ljudi.</p><p>Za razliko od Kraševcev na slovenskem delu Krasa, ki so se po drugi svetovni vojni soočali z novo politično <span class="pagebreak" id="pb.123">123</span> ureditvijo socializma in obnovo porušene domovine, so se Kraševci v Italiji kot takrat jugoslovanska manjšina spopadali s problemi uveljavljanja in priznanja manjšinskih pravic. Sprva večinoma slovenske kraške vasi so se postopoma začele italijanizirati, kar so po nekaterih vaseh, kot so Opčine (it. Opicina), Križ (it. Santa Croce), Nabrežina (it. Aurisina) dosegli z naselitvijo istrskih beguncev – ezulov v petdesetih letih 20. stoletja. V Občini Devin - Nabrežina (it. Duino – Aurisina) so za nove priseljence celo zgradili dve naselji – Ribiško naselje sv. Marka (it. Villaggio del pescatore) in Naselje sv. Mavra (it. Borgo San Mauro) –, drugod pa postavili blokovska stanovanja. Ker so kraško podeželje začeli naseljevati tudi italijanski meščani iz bližnjega Trsta, se je število prebivalstva po kraških vaseh v Italiji zelo povečalo, hkrati pa je jezikovno razmerje prevesilo v prid italijansko govorečim. Vendar zavedni Slovenci vseskozi ohranjajo svojo narodno identiteto, ki jo kljub nenehni borbi za boljši položaj slovenske manjšine in prizadevanj za upoštevanje manjšinskih pravic (npr. postavitev dvojezičnih napisov), utrjujejo tudi s pomočjo delovanja številnih slovenskih društev, kulturnih, izobraževalnih in raziskovalnih ustanov, medijev (časopisov, radija in televizije) ter raznih kulturnih prireditev (npr. festival amaterskih gledališč, različne zborovske revije, etnološke prireditve).</p><p>Slovenski del Krasa pa je posledice nove meje po drugi svetovni vojni čutil zlasti na gospodarskem področju, saj so Kraševci izgubili nekdaj pomembno gospodarsko središče – Trst. Ker kmetijstvo zaradi naravnih razmer in <span class="pagebreak" id="pb.124">124</span> nove politične ideologije, ki je prednost dajala industrializaciji, ni nudilo dovolj možnosti za preživetje, se je ob hudi revščini in pomanjkanju mnogo Kraševcev odločilo za odhod v tujino. Razmere so se začele izboljševati v šestdesetih letih 20. stoletja, ko se je v večjih kraških krajih (Komen, Dutovlje, Sežana, Divača, Kozina) začel razvoj industrije, obenem pa je tudi Videmski sporazum leta 1955 določil obmejno območje in s t. i. prepustnicami lažji prehod ljudi in blaga čez državno mejo. Ob večjih državnih prehodih (Fernetiči) so nastali maloobmejni prehodi (Voglje, Gorjansko, Brestovica pri Komnu), ki so mnogim Kraševcev olajšali vzpostavljanje gospodarskih, kulturnih, sorodstvenih in prijateljskih stikov. Slovenci so v italijanskih krajih vnovič začeli opravljati gospodinjska opravila in prodati kmetijske presežke, Italijani pa so v kraške vasi začeli prihajati kot gostje gostinskih obratov in drugih turističnih znamenitosti (Lipica, Škocjanske jame, Štanjel). Čeprav je bilo med slovenskim in italijanskim prebivalstvom vzpostavljeno sožitje, je včasih zaradi različnih življenjskih standardov, kvalitete življenja in hudih spominov na fašistično obdobje prihajalo do tihih preziranj. Med drugim se je to kazalo tudi pri razvoju bližnjega Trsta, saj po drugi svetovni vojni ni vnovič vzpostavil globljih gospodarskih povezav s slovenskimi novimi industrijskimi središči, npr. Sežano in Koprom. Kljub temu pa se je zlasti v sedemdesetih letih 20. stoletja mnogo krajanov iz obmejnih kraških vasi v Sloveniji, zlasti žensk, odločilo za poroko in nadaljnje življenje v bližnjih italijanskih vaseh, kjer so zaživele v skupnih slovenskih oziroma mešanih zakonih. <span class="pagebreak" id="pb.125">125</span></p><p>Odnosi med sosedoma so se bistveno izboljšali s pripravami in vstopom Slovenije v Evropsko unijo in šengensko območje, kar je tudi posledica številnih čezmejnih evropskih projektov, katerih cilj je vzpostavljanje skupnega trajnostnega razvoja evropskih regij. Danes lahko mirno trdimo, da Kras predstavlja most med slovensko in italijansko kulturo, kjer ljudje kljub različnim jezikom ohranjajo skupno tradicijo iz obdobja skupnega življenja in razvijajo skupno kraško kulturno dediščino, ki pomembno oblikuje identiteto in razvoj tega prostora.</p><div class="byline"><span style="color:808285">Jasna Fakin Bajec</span></div></div><div class="ss3" id="index-body.1_div.2_div.1_div.10"><div class="pagebreak" id="pb.126">126</div><h3><span class="head"><span style="color:B01116">Programi čezmejnega sodelovanja Slovenija – Italija na Krasu</span></span></h3><p>»<span style="color:B01116">»</span>»<span style="color:B01116">»</span>»<span style="color:B01116">»</span>»</p><p>Evropska unija s pomočjo različnih finančnih instrumentov spodbuja ekonomsko in socialno povezovanje ter na ta način prispeva k zmanjševanju razlik med državami članicami in regijami ter obenem spodbuja trajnostni razvoj. Med temi instrumenti so tudi programi, namenjeni spodbujanju čezmejnega sodelovanja. Temeljni cilj čezmejnega sodelovanja v Evropi je povezovanje geografsko sosednjih območij, razdeljenih z državno mejo, in s tem prispevanje k uravnoteženemu razvoju na območju celotne Skupnosti. Čezmejno sodelovanje poteka ob notranjih mejah Evropske unije (notranje čezmejno sodelovanje) kot tudi ob zunanjih mejah Evropske unije in ob mejah med tretjimi državami (zunanje čezmejno sodelovanje).</p><p>Območje Krasa in Brkinov je vključeno v programe čezmejnega sodelovanja na meji z Republiko Italijo (od leta 1994) in na meji z Republiko Hrvaško (od leta 2004). Programi čezmejnega sodelovanja, podprti s sredstvi Evropske unije, so pomembni spodbujevalniki povezovanja lokalnih <span class="pagebreak" id="pb.127">127</span> skupnosti in skupne izvedbe projektov s ciljem trajnostnega razvoja obmejnega območja ter imajo pozitiven vpliv na sožitje prebivalcev ob meji. Glavne prednostne naloge programov sodelovanja obmejnih regij so usmerjene v podpiranje rasti in ustvarjanje novih delovnih mest.</p><p>Na območju Krasa je bila v okviru programa čezmejnega sodelovanja med Slovenijo in Italijo od leta 1994 do 2012 sofinancirana izvedba 76 projektov v skupni vrednosti 14,81 milijona evrov. Sredstva so bila usmerjena na različna področja razvoja, od gospodarstva, turizma, do kulturnih izmenjav, varstva okolja, izgradnje infrastrukture in razvoja človeških virov in so tako pomembno prispevala k spodbujanju razvoja območja Krasa. Več kot polovica sredstev, dodeljenih izvedenim projektom, je bila namenjena aktivnostim varovanja okolja. V obdobju 1995–2003 je bilo med vsemi izvedenimi projekti kar 70 odstotkov t. i. malih projektov, sofinanciranih iz Sklada za male projekte. To so projekti v vrednosti do 50.000 evrov, katerih cilji so usmerjeni v neposredno sodelovanje med prebivalci obmejnih območij oziroma »ljudje ljudem« in so pokrivali področja kulture, umetnosti, glasbe, izobraževanja, srečevanja, športa, raziskovanja, varstva okolja ipd. Upravičenci s Krasa so si v skoraj dvajsetletnem obdobju čezmejnega sodelovanja med Slovenijo in Italijo pridobili številne izkušnje pri izvajanju projektov, zlasti aktivno so bili vključeni v male projekte. Vzpostavila so se tudi številna partnerstva na lokalno-regionalni ravni.</p><p>Pridobljene izkušnje pri izvajanju projektov čezmejnega sodelovanja med Slovenijo in Italijo, kot tudi med Slovenijo <span class="pagebreak" id="pb.128">128</span> in Hrvaško, bodo zagotovo prispevale k aktivnejši vlogi pri odpravljanju posledic meje v prostoru in tudi v glavah ljudi. Pozitivne izkušnje, dobre prakse, pridobljene v okviru čezmejnega sodelovanja, so dobra popotnica tudi za uresničevanje prioritetnih nalog, ki so za obdobje po letu 2013 na ravni Evropske unije že določene, to so: pametna rast – trajnostna rast – vključujoča rast.</p><p>Vse oblike čezmejnega sodelovanja so ocenjene kot pozitivne in zelo uspešne, njihovi učinki pa so ključni za proces evropskega združevanja in zmanjševanja neenakosti. Sodelovanje v čezmejnih programih namreč omogoča in prispeva k medsebojnemu povezovanju in spoznavanju ter zaupanju ustanov in ljudi, ki živijo in delujejo ob meji. Zato je treba tudi v prihodnje krepiti in nenehno izboljševati čezmejno sodelovanje vseh obmejnih akterjev s skupnimi projekti ter tako prispevati k nadaljnjemu regionalnemu razvoju obmejnih območij in pri oblikovanju projektov slediti glavnemu cilju, ki je oblikovanje takih projektov, ki so v obojestranskem interesu in ki upoštevajo načela trajnostnega razvoja.</p><div class="byline"><span style="color:808285">Olga Abram</span></div><div class="pagebreak" id="pb.129">129</div></div></div><div class="ss2" id="index-body.1_div.2_div.2"><div class="pagebreak" id="pb.130">[130-131]</div><h2><span class="head">KULTURNA KRAJINA</span></h2><div class="ss3" id="index-body.1_div.2_div.2_div.1"><div class="pagebreak" id="pb.132">132-133</div><h3><span class="head"><span style="color:B01116">Kraška hiša</span></span></h3><p>»<span style="color:B01116">»</span>»<span style="color:B01116">»</span>»<span style="color:B01116">»</span>»</p><div class="figure"><img src="media/KB132.jpeg" alt="" class="graphic"/></div><p>Na prvi pogled so avtohtone kraške hiše najbolj razpoznavne po tem, da so sezidane iz kamna, za kritino je uporabljena opeka, in po varčni uporabi lesa. Te značilnosti so skupne številnim tipom gradenj v sredozemskem prostoru. Ljudje so nekdaj lahko gradili le s tistimi gradivi, ki so jim bila na voljo in so jih dobili v naravi. Na Krasu je bilo kamna vedno dovolj, potrebnega lesa za gradnjo pa ni bilo v izobilju. Ta neposredna odvisnost človeka od narave je na Krasu še posebej vidna na primeru kraške hiše, pri snovanju katere sta imeli odločilno vlogo racionalnost in funkcionalnost. Enotnost uporabe gradiv, v pretežni meri kamna, zaščitenega z apnenimi ometi, in posebne zakonitosti gradnje, ki so se izoblikovale skozi leta izkušenj zidarjev in kamnosekov, dajejo kraški hiši nezamenljivo identiteto in poseben estetski čar.</p><p>Pojmovanje razvoja kraške hiše je dejansko povezano z razumevanjem razvoja značilne kraške domačije. Domačijo na Krasu običajno sestavljajo med seboj povezane stavbe za bivanje in različna gospodarska poslopja (prostor za delovna opravila – <span style="font-style:italic">skedenj</span>, hlev – <span style="font-style:italic">štala</span>, lopa pri vhodu – <span style="font-style:italic">klanica</span>, prostor za shranjevanje listja – <span style="font-style:italic">listnik</span>, klet – <span style="font-style:italic">hram</span>), ki zlasti pri bogatejših domačijah po velikosti presegajo stanovanjske dele. Gradnjo zaznamujejo kompozicijska prožnost, sestavljivost, kombinatornost in postopna rast. Uveljavila se je poseb<span class="pagebreak" id="pb.134">134</span>na oblika adicijske gradnje, za katero je značilno dozidavanje novih delov k obstoječim ali višanje starega dela z novo etažo. Iz tega razloga so na Krasu stranske fasade praviloma zidali brez odprtin, kar je omogočalo postopno dozidovanje in kasnejšo rast stanovanjskih in gospodarskih objektov. Bistvena lastnost avtohtone kraške gradnje je, da je bil v preteklosti razvoj stavbnega kompleksa določen in omejevan z mejami stavbne parcele. Zamejenost parcel je bila vzpostavljena v že zelo oddaljeni preteklosti, verjetno še v času zgodnjih fevdalnih odnosov. Tedaj kmetje še niso bili dejanski lastniki zemljišč, na katerih so imeli svoja bivališča, in niti ne zemlje, ki so jo obdelovali za lastno preživetje in za svojo gosposko. Poleg obsega in reliefa stavbne parcele, znanj in kulturnih vplivov iz sosednjih pokrajin je na načine razraščanja in oblikovanja domačij vplivala kakovost tal, osončenost, smer vetrov in obstoječe poti.</p><p>Večinoma so stavbe v jedrih vasi med seboj povezane v večje ali manjše stavbne komplekse. Te ponavadi obdaja visok dvoriščni zid. Na dvorišče (<span style="font-style:italic">borjač</span>) stopimo skozi kamnit portal (<span style="font-style:italic">kalona</span>, <span style="font-style:italic">kəluna</span>), ki je kamnoseško vselej bogato obdelan in dekoriran ter nekakšna osebna izkaznica domačije in njenega gospodarja. Po obdelavi v kamnu izstopajo tudi značilni hišni zbiralniki deževnice – <span style="font-style:italic">štirne</span>, ki so nekdaj pomenile edini vir oskrbe z vodo in se nahajajo praviloma znotraj <span style="font-style:italic">borjačev</span>. Njihovo postopno izoblikovanje je omogočila sama razporeditev stavb ob robu stavbne parcele, predstavljajo pa osrednji prostor, ki omogoča skoraj vse leto najrazličnejša kmečka opravila. Kamniti zid, ki zapolnjuje praznine med stavbami in je prilagojeno visok, pa varuje pred močnimi <span class="pagebreak" id="pb.135">135</span> sunki ostre burje in je hkrati služil kot obor za domače živali. Za dvorišča je značilna tudi dobra osončenost, saj je orientiranost stavb taka, da bivanjski del domačije običajno zaseda najugodnejšo lego in je oblikovan na način, da je večina odprtin usmerjena proti soncu in zaklonjena pred burjo.</p><p>Po mnogih domnevah je povprečna kmečka hiša na Krasu že pred nekaj stoletji bila nadstropna stavba, ki je pod skupno streho združevala vse potrebno za ljudi in njihovo preživetje – <span style="font-style:italic">hišo</span>, hlev (<span style="font-style:italic">štalo</span>), v nadstropju kakšno mračno sobico – <span style="font-style:italic">kamro</span>, in morda preprost <span style="font-style:italic">skedenj</span> ali <span style="font-style:italic">listnik</span>. Sklepamo lahko, da so ob skromnih kamnitih hišah že tedaj poznali najrazličnejše začasno zgrajene stavbe.</p><p>Hiša se je vse skozi spreminjala, od 17. stoletja dalje so začeli kuhinjski prostor zidati kot <span style="font-style:italic">spahnjenco</span>. Prvotna povezava z nadstropno etažo so bile lesene ali kamnite zunanje stopnice ob pročelju hiše, ki so vodile na <span style="font-style:italic">gank</span>. Z ganka, ki ga je pokrival posebne vrste nadstrešek, <span style="font-style:italic">linda</span>, je bil dostop do bivalnih prostorov v etaži, velikokrat pa tudi do senika ali shrambe. Iz obdobja obsežnejših predelav stavb so tudi v zemljo in kamen vkopane vinske kleti (<span style="font-style:italic">hram</span>). Te so postale nuja, z razmahom vinogradnišva v 19. in 20. stoletju pa tudi statusni simbol. Danes postajajo bogato grajene vinske kleti že prestiž.</p><p>Tipične spremembe na kraških domačijah so se odvijale z zamenjavami kritine. Prvotno slamnato kritino je sčasoma zamenjala kamnita, kasneje pa je zaradi številnih prednosti povsem prevladala opečnata – <span style="font-style:italic">korci</span>.</p><div class="byline"><span style="color:808285">Ljubo Lah</span></div></div><div class="ss3" id="index-body.1_div.2_div.2_div.2"><div class="pagebreak" id="pb.136">136</div><h3><span class="head"><span style="color:B01116">Življenje na Krasu</span></span></h3><p>»<span style="color:B01116">»</span>»<span style="color:B01116">»</span>»<span style="color:B01116">»</span>»</p><p>Kraševec je bil v preteklosti zelo povezan z naravo in njenimi danostmi, saj mu je zemlja nudila poglavitni vir življenja. Sožitje z naravo se je kazalo tudi v načinu življenja, zlasti stanovanjski kulturi, kulinariki, težkem delu na kmetiji ter šegah in navadah, povezanih s pomembnimi letnimi in življenjskimi prazniki oziroma prelomnicami.</p><p>Družino so največkrat sestavljale tri generacije: stari starši, starši in otroci, ki so se jim ponekod pridružili neporočeni strici oziroma tete. Otrok je bilo vedno veliko, kar je bilo povezano tudi z delom na kmetiji, saj so za družino predstavljali pomembno delovno silo. Ker so se družine do druge svetovne vojne večinoma preživljale le s kmetijstvom, je bilo njihovo življenje osredotočeno na golo preživetje na kmetiji. Delo je bilo porazdeljeno po spolu: moški so večinoma opravljali bolj tvegana in težka dela (oranje, preskrba drv, košnja, delo v vinogradu), medtem ko so žene poleg gospodinjskih del izvajale še manjša kmečka dela (skrb za mlado živino, perutnino, skrb za vrt, okopavanje, grabljenje sena itd.). Vodenje družine je bilo vedno podrejeno moči enega od partnerjev, ni nujno, da je to bil moški. Za Kraševke je bilo značilno, da so poleg vodenja gospodinjstva in vzgoje otrok nezavedno odločale o strateških odločitvah družine (nakup zemlje, zidava hiše itd.).</p><p>Starejši krajani še danes povedo, da je bilo delo na kme<span class="pagebreak" id="pb.137">137</span>tiji težje kot danes, vendar je pomenilo priložnost za druženje, sodelovanje, prijateljstvo in zabavo. Na skupnih delih – <span style="font-style:italic">žernadah</span> se je stkala večina ljubezenskih zgodb. Poleg spreminjajočih se družbenopolitičnih razmer so na skromno in trdo življenje vplivale naravne danosti, zlasti skopa apnenčasta tla, ostra burja in občasne suše v poletnih mesecih. Negodni pogoji za razvoj kmetijstva so vplivali na razvoj posebnih domačih sort poljedelskih kultur, zlasti žitaric (pšenice, koruze, ajde, rža in ovsa), povrtnin (krompirja, repe, zelje, ohrovta, fižola itd.) in sadja (jabolk, češenj, fig). Pomemben vir dohodka je prinašalo tudi vinogradništvo, saj je bil teran vedno zelo cenjena vinska sorta.</p><p>Pri delu na polju so si pomagali z voli rjave švicarske pasme ali konji. Slednje so si lahko privoščile le bogatejše družine. Obenem so vzrejali še krave sivke, prašiče in perutnino. Goveja živina je omogočala razvoj mlekarstva, ki je s prodajo mleka v Trst prinašalo pomemben dodaten dohodek mnogim kraškim gospodinjstvom. Povprečno je mlekarica na glavi znosila do 40 litrov mleka dnevno.</p><p>Delo na kmetiji je bilo intenzivno skozi vse leto, razen pozimi, ko so imeli čas za vzdrževalna dela (npr. popravilo kmečkega orodja). Kmetijska dela, ki so zahtevala medsebojno vaško pomoč in sodelovanje, so bila košnja in spravilo sena, žetev in mlatev žita ter trgatev – <span style="font-style:italic">bendima</span>. Sosedska pomoč je bila dobrodošla tudi pri klanju prašičev, grabljenju suhega listja, ki so ga domov nosili v posebnih lisnatih koših – <span style="font-style:italic">žbrincah</span>, pobiranju krompirja itd. Na žernadah sta se gospodar in gospodinja navadno želela izkazati pred delavci, zato je gospodinja pripravila obilne obroke. V času hude <span class="pagebreak" id="pb.138">138</span> revščine, ko doma ni bilo kaj dati za pod zob, so mnogi vaščani hodili na žernade, da bi se do sitega najedli. Zajtrk – <span style="font-style:italic">fruštek</span> in malico – <span style="font-style:italic">marendo</span> so delavci navadno zaužili na polju, kosilo – <span style="font-style:italic">južno </span>pa odvisno od dela in letnega časa. Večerja je bila vedno v domači hiši. Ob vsakem zaključku večjega opravila – <span style="font-style:italic">likofu</span> je gospodinja pripravila okusne kuhane štruklje. Pri kmečkem delu so imeli pomembno vlogo tudi otroci, ki so staršem pomagali pri opravilih v hlevu in skednju, obdelavi njiv, pridelovanju poljskih pridelkov, v poletnih mesecih pa je bilo njihovo glavno opravilo pašnja živine. Pastirčki so postali že pri petih letih. Čas na gmajni so si krajšali z različnimi pastirskimi igrami: kamenčkanjem, igranjem na škrličke (metanje kamnitih ploščic), tolčenjem kukca/pujse (igra podobna današnjemu golfu), igrali so slepe miši, v spomladanskem času so izdelovali piščali.</p><p>Priložnosti za druženje v krogu družine ali vaške skupnosti je bilo veliko. Poleg pomembnih letnih cerkvenih praznikov (božič, velika noč) in drugih družinskih praznikov in priložnosti (krst, obhajilo, birma, poroka, smrt) se je družina in vaška skupnost zbrala ob praznovanju godu zavetnika vaške cerkve – <span style="font-style:italic">šagri, sejmu, opasilu</span>, ki se je navadno začelo s sveto mašo. Sledil je sejem, pozneje pa se je praznovanje nadaljevalo z obilnim kosilom v krogu družine in včasih zaključilo s popoldanski plesom, največkrat pa le z druženjem, saj so plesom nasprotovale cerkvene oblasti. Tako so bili vaški plesi ob drugih poletnih priložnostih. Plesalo se je na lesenem odru – <span style="font-style:italic">brjarju, flosu</span>, igrale pa so različne godbe na pihala. Plesa so se udeleževali tudi prebivalci okoli<span class="pagebreak" id="pb.139">139</span>ških vasi, včasih pa je med njimi prihajalo do pretepa. Ples je trajal od dveh popoldne do večera, dekleta so morala biti doma do zvonjenja sv. večera oziroma avemarije.</p><p>Danes so pogoji in priložnosti za medsebojno druženje in skupne dejavnosti drugačni; zaradi industrializacije, tehnoloških pridobitev in drugačnega načina življenja ni več toliko povezano s kmetijskimi dejavnostmi, temveč z novimi vsebinami, ki se razvijajo v okviru vaške skupnosti in vse bolj številnih lokalnih društev.</p><div class="byline"><span style="color:808285">Jasna Fakin Bajec</span></div></div><div class="ss3" id="index-body.1_div.2_div.2_div.3"><div class="pagebreak" id="pb.140">140-141</div><h3><span class="head"><span style="color:B01116">Spahnjenica z ognjiščem</span></span></h3><p>»<span style="color:B01116">»</span>»<span style="color:B01116">»</span>»<span style="color:B01116">»</span>»</p><div class="figure"><img src="media/KB140.jpeg" alt="" class="graphic"/></div><p>Ognjišča so bila v kraških in v drugih sredozemskih stavbah osrednje mesto bivališča. Starejša in skromnejša ognjišča so bila nizka in so obsegala skoraj polovico glavnega bivalnega prostora, ki so mu rekli <span style="font-style:italic">hiša</span>. Vzporedno z razvojem kaminskega odvajanja dima in pod vplivom gostilniških in meščanskih zgledov so se ognjišča preko 19. stoletja višala in ožila. Navadno so bila prislonjena ob steno, potisnjena v vogal ali umeščena v spahnjenico ali kuro, iz stavbne mase izzidan kuhinjski del. Na Kras in na zahodnoslovensko območje, kjer se čuti sredozemski vpliv v arhitekturi, so spahnjenice prišle preko furlanskega posredništva iz beneške in gradeške arhitekture, v kateri se je v primeru večnadstropnih mestnih stavb pod vplivom grajske arhitekture razmeroma zgodaj razvilo odvajanje dima preko izzidanega dimnika.</p><p>Starejša in/ali skromnejša nižja ognjišča so bila masivna, sezidana iz kamna, lahko tudi ometena, osrednje kurišče iz kamnitih <span style="font-style:italic">škrl</span> ali iz opečnih <span style="font-style:italic">planet</span> je obdajal lesen ali kamnit rob, v vogalih povezan z železnimi vezmi. Mlajša in/ ali imenitnejša ognjišča so imela obod iz klesanih kamnitih kosov, na čelni strani pa ločno odprtino. Ker so bila umeščena v glavni bivalni prostor, so bili tam, kjer so si stanoval<span class="pagebreak" id="pb.142">142</span>ci lahko privoščili, robovi oboda profilirani, obločna polja pa okrašena z geometrično ali rastlinsko motiviko. Z vklesanimi letnicami postavitve ognjišča, inicialkami, Marijinim monogramom, križem, kelihom in podobno simbolno motiviko je bil okrašen tudi sklepnik, <span style="font-style:italic">tašel,</span> ki naj bi ga po izročilu v hišo prinesla nevesta.</p><p>Glavnino vsakodnevnih jedi so pripravljali v bakrenem ali litoželeznem kotlu, ki je visel iz nape na verigi in na svedrastem kavlju za nastavljanje želene višine. Za toplotno obdelavo živil so poleg kotlov uporabljali tudi trebušaste lončene in litoželezne lonce (<span style="font-style:italic">piskre</span>) in kozice, ki so jih postavili na trinožnik (<span style="font-style:italic">trinfes </span>oziroma <span style="font-style:italic">trpiš</span>). Izmed druge ognjiščne opreme so bili na Krasu kot tudi v širšem sredozemskem območju značilni še zglavnik, podstavek za naslanjanje drv, železna lopatica za odstranjevanje pepela (<span style="font-style:italic">žežel</span>) in klešče za premikanje razbeljene žerjavice.</p><p>Nad ognjiščem se je razprostirala napa – pletena ali lesena in z ilovico ali apneno malto ometana lijakasta konstrukcija kvadratnega ali pravokotnega tlorisa, ki je bila pričvrščena na dimniško odprtino meter do meter in pol nad ognjiščem. Napa je bila namenjena lovljenju in usmerjanju dima v dimnik (<span style="font-style:italic">kamin</span>), obenem pa so se v njej sušile in prekajevale mesnine, kot tudi sadje in drva. Prostor na zunanjih policah pa je služil priročnemu shranjevanju po velikosti razporejene poveznjene posode in potrebščin, ki so morale biti stalno pri roki, pa vendarle odmaknjene od otrok, mačk in kokoši (npr. kresilo in kasneje vžigalice, likalnik, krtače, zaloga petroleja, bezgov pihalnik ali meh za razpihovanje ognja). <span class="pagebreak" id="pb.143">143</span></p><p>V bližini ognjišča je bil od druge polovice 19. stoletja vzidan litoželezen ali bakren svinjski kotel, ponekod pa tudi žganjarski kotel ter ustje krušne peči. Obokana notranjost peči je segala v debelino zidu, v sosednji prostor oziroma na prosto. V posameznih primerih je bila krušna peč celo pod ognjiščem, sicer je bil prostor pod ognjiščem namenjen shranjevanju drv ali pepela. Poleti – tisti, ki niso premogli krušnih peči pa tudi sicer – so kruh pekli kar na ognjišču pod z žerjavico obloženo lončeno ali kovinsko črepnjo (<span style="font-style:italic">črpnjo</span>).</p><p>Prostrana ognjišča so bila poleg toplotni obdelavi živil namenjena še različnim drugim gospodinjskim in gospodarskim opravilom, na primer preji, pletenju, popravilu orodja, pripravi <span style="font-style:italic">beke </span>(vrbovih vej za prevezovanje trte), <span style="font-style:italic">žurenju</span> (odstranjevanju zrn) koruze, pa tudi uživanju obedov in siceršnjemu zadrževanju, medsebojni komunikaciji v okviru gospodinjstva in širše skupnosti ter obrednim šegam (npr. kurjenje božičnega panja). Oziroma kot je zapisal goriški profesor Fran Erjavec v potopisu <span style="font-style:italic">Na kraški zemlji: Kar je pri nas</span> »<span style="font-style:italic">izba</span>« <span style="font-style:italic">s častitljivo velikansko pečjo, to je njim</span> »<span style="font-style:italic">hiša</span>« <span style="font-style:italic">z velikim kake tri pedi od tal vzdignjenim ognjiščem, na katerem gori ogenj skoro ven in ven.</span> […] <span style="font-style:italic">Primorcu je domače ognjišče v resnici to, kar je nam drugim samo v prenesenem smislu, v podobi.</span> (Erjavec, Fran: <span style="font-style:italic">Na kraški zemlji. Zvon</span>, 3, 1877, št. 17, str. 277–280.)</p><div class="byline"><span style="color:808285">Špela Ledinek Lozej</span></div></div><div class="ss3" id="index-body.1_div.2_div.2_div.4"><div class="pagebreak" id="pb.144">144-145</div><h3><span class="head"><span style="color:B01116">Vodnjaki na Krasu</span></span></h3><p>»<span style="color:B01116">»</span>»<span style="color:B01116">»</span>»<span style="color:B01116">»</span>»</p><div class="figure"><img src="media/KB144.jpeg" alt="" class="graphic"/></div><p>Deževnico, edino vodo, ki je sama prišla k hiši in ki je omogočala preživetje, so ljudje v krajih s pomanjkanjem površinskih voda skušali z vso skrbjo zadržati in ohraniti. V ta namen so v prvi vrsti izkoristili naravne danosti domačega okolja. V preteklosti so bili pogosti tudi prizori, da so ljudje v primeru suše uporabljali tudi vodo iz napajališč, ki pa je bila zlasti v času suše ali ploh v poletnih mesecih izredno onesnažena. Sprva je bilo zadrževanje vode urejeno zelo preprosto. Tako so v nekaterih vaseh poznali manjšo odprto plitvejšo jamo okrogle oblike s stopnicami po notranjem obodu, ki so ji rekli <span style="font-style:italic">uosounik</span>. Z notranje strani je bila obzidana s kamni, z zunanje pa zadelana z ilovico. Podobne izvedbe, le kvadratnega tlorisa, je bil zbiralnik, ki so ga imenovali kar <span style="font-style:italic">lüža</span>, čeprav je bil z vseh štirih strani pozidan.</p><p>V nekaterih vaseh so iz lokalnega kamna zidali <span style="font-style:italic">lokve</span>, velike globlje odprte zbiralnike okrogle oblike, ki so služili večjemu številu vaščanov. Po notranjem obodu so speljali večje kamnite plošče – <span style="font-style:italic">škrle</span>, po katerih so dostopali do vode, ko se je gladina znižala. Voda se je v lokvo stekala s pobočja ali pa je imela urejen dovod po kanalih, ponekod jih je napaja tudi izvirna voda, ki je značilna na obronkih Krasa, kjer se prepletata apnenec in f liš.</p><p>Pred zgraditvijo skupnih vaških, včasih občinskih vodnjakov, <span style="font-style:italic">komünskih štirn</span>, so ob pomanjkanju dežja Krašev<span class="pagebreak" id="pb.146">146</span>ci hodili po vodo tudi k vodotokom, kot so Raša, Branica in Reka, ali naravnim izvirom.</p><p>Čistejšo vodo, pa tudi manjše izgube le-te so omogočali zaprti zbiralniki oziroma vodnjaki. Lasten vodnjak ali <span style="font-style:italic">štirno</span> so imeli pred drugo svetovno vojno le zemljiški gospodje in redke bogatejše domačije, ki pa niso bile v slovenskem prostoru nikakršna redkost. Večina vodnjakov je bila na Krasu narejena po drugi svetovni vojni, v šestdesetih in sedemdesetih letih, ko je spremenjeni način življenja za vsakdanje potrebe zahteval vedno večje količine vode. Vodnjaki, ki so bili na domačijah pred zadnjo vojno, so postavljeni ob robu dvorišča pred stanovanjsko hišo, tako da niso bili v napoto, pa še pot vode po žlebovih s strehe do vodnjaka je bila krajša.</p><p>Vodnjaki so sestavljeni iz podzemnega dela, vodnega zbiralnika, cisterne, vkopane v tla, ter nadzemnega dela, oklepa ali <span style="font-style:italic">šape</span>. Marsikje so vodnjake naredili tam, kjer je že bila naravna kotanja. Izkoristili so tudi prostor, kjer je bila taka kotanja v preteklosti že uporabljena za kak drug namen. Kopali so večinoma pozimi, ko ni bilo drugega dela. Po vojni so si delo olajšali z miniranjem. Najbolj izpopolnjene so bile zaprte cisterne. Vrh cisterne je bil banjasto ali kupolasto obokan, rekli pa so mu <span style="font-style:italic">velban</span>. Če je obok segal čez nivo terena, so višinsko razliko izravnali s podestom, eno ali dvema vrstama krožnih stopnic, na katere so postavili kamniti oklep vodnjaka, imenovan <span style="font-style:italic">šapa</span>. Cisterne, izkopane pred prvo svetovno vojno, so bile zidane iz lokalnega, lepo obdelanega kamna. Prostor med kamni in naravno luknjo so zadelali z ilovico oziroma <span style="font-style:italic">ilom</span>, ki so ga dobili v bližini <span class="pagebreak" id="pb.147">147</span> vasi. Oklepi oziroma <span style="font-style:italic">šape</span> so bile prvotno zidane iz neobdelanega kamna pravilnejših oblik in apneno malto približno 70 centimetrov visoko, bile so okrogle oblike, zaključevale pa so se s kamnitim obročem. Obroč ni imel le okrasne funkcije, pač pa je tudi preprečeval vodi, da bi izpirala malto med kamni, poleg tega pa je predstavljal čvrstejšo oporo za vleko vrvi ali verige ob zajemanju vode – <span style="font-style:italic">kalanju</span>. Tak oklep so ometali, da je bil trajnejši. Imenitnejši in novejši so kamniti oklepi iz obdelanih klesanih kamnov. Oklepi so lahko okrogle ali kvadratne oblike, sestavljeni iz enega samega ali več kosov. Zunanje stene so lahko ravne ali izklesane v hruškast profil s plitvo reliefno izklesanim ornamentom ali imenom gospodarja in letnico izdelave na najvidnejšem delu.</p><p>Gradnja skupnih občinskih, t. i. komünskih vodnjakov konec 19. in v začetku 20. stoletja je potekala ob finančni in strokovni podpori na osnovi javnih razpisov takratne avstro-ogrske vlade preko organov na ravni dežele, Cesarsko-kraljevega namestništva v Trstu oziroma političnega okraja s svojim uradom Okrajnega glavarstva v Sežani. Občina je bila lahko deležna tudi deželne podpore preko deželnega odbora. Pred gradnjo vodnjaka je bilo treba natančno preučiti in določiti prostor, kjer naj bi se vodnjak zgradil. Vodo, ki se je stekala v podzemni zbiralnik, so pobirali s streh bližnjih hiš. Prav posebej so skrbeli za njeno neoporečnost. Tako je bilo strogo prepovedano graditi vodnjak zraven napajališča za živino. Vode se tudi ni smelo napeljati v vodnjak s slamnatih oziroma temu podobnih streh. Preden je po ceveh stekla v cisterno, je šla skozi čistilnik, neka<span class="pagebreak" id="pb.148">148</span>kšno posodo ali korito, napolnjeno s kamenjem, včasih pomešano z ogljem. Po zgraditvi vodnjaka, narejenega strokovno in v soglasju z načrtom, je tega moral potrditi organ melioracijskega urada Cesarsko-kraljevega namestništva. Za zajemanje vode je bila predvidena namestitev ročne črpalke, ki jo je bilo treba pozimi zaščititi s slamo. Te so ob nizkih temperaturah rade zamrznile, zato so smeli ljudje zajemati oziroma kalati vodo z vedrom (<span style="font-style:italic">kalavnikom</span>), vendar le pod pogojem, da se pri zajemanju poslužujejo ene posode, ki je bila z verigo ali vrvjo pritrjena na vodnjak. Voda iz občinskega vodnjaka je po zgraditvi služila za potrebe vse vasi. Cisterne vodnjakov je bilo treba redno čistiti. Najustreznejši čas za to je bil v sušnem obdobju, ko je bila cisterna bolj ali manj prazna. Medtem ko so vodnjak na domačiji čistili le domači, so občinskega, pa tudi kale in vaške poti, čistili v okviru obveznega skupinskega dela, ki so mu rekli <span style="font-style:italic">rabuta</span>.</p><p>Skupni občinski vodnjaki so potrebam po vodi služili še po drugi svetovni, vse dokler si niso ljudje zgradili lastnih vodnjakov oziroma do zgraditve vodovoda.</p><div class="byline"><span style="color:808285">Eda Belingar</span></div><div class="pagebreak" id="pb.149">149</div></div><div class="ss3" id="index-body.1_div.2_div.2_div.5"><div class="pagebreak" id="pb.150">150-151</div><h3><span class="head"><span style="color:B01116">Pastirska dediščina Krasa</span></span></h3><p>»<span style="color:B01116">»</span>»<span style="color:B01116">»</span>»<span style="color:B01116">»</span>»</p><div class="figure"><img src="media/KB150.jpeg" alt="" class="graphic"/></div><p>Pastirstvo velja na Krasu za prvo kmetijsko dejavnost, ki je Kraševcem nudila preživetje in razvoj. Raziskave arheologov (mdr. Franca Lebana, Ivana Turka, Miha Budja) v drugi polovici 20. stoletja so pokazale, da so bila prva zatočišča pastirjev t. i. <span style="font-style:italic">spodmoli</span> (prostor oziroma kratka jama pod previsom v skalovju – na Krasu najbolj poznani Terglavca pri Lokvi, Mala Triglavca pri Divači, spodmol pri Kastelcu), ki so v svoje zavetje sprejeli tudi domače živali. Glede na starost tamkajšnjih najdb (npr. lončevina, kamnito in koščeno orodje) izpred 7000 do 5000 let lahko sklepamo, da so bili spodmoli najstarejša naravna pastirska zavetišča na Krasu.</p><p>Po kraških gmajnah so vse do začetkov intenzivnega pogozdovanja Krasa po letu 1880 pasli ogromne črede ovc in koz, ki so dobesedno opustošile kraško gmajno in jo spremenile v kamnito puščavo. Le redka drevesa črnega gabra, jesena, cera in hrasta so samevala na kamniti gmajni. Zaradi pomanjkanja paše so se med pastirji iz sosednjih vasi vneli pravi boji. Tako so se v spominih ljudi ohranila pripovedovanja o razprtijah med pastirji vasi Lokev in Povir, ki so postali tako hudi, da jih je moral reševati grof Petač. Spore je reševal tudi na način, da je med gmajnami dal sezidati pašni razmejitveni zid. <span class="pagebreak" id="pb.152">152</span></p><p>V izredni želji po spremembah se je s cesarskimi dekreti postopoma opuščalo rejo drobnice in se poskušalo uveljaviti govedorejo. Starejši prebivalci vasi Lokev pravijo, da je nekdanji župan Lokve in Prelož Anton Muha (živel v času od 1838 do 1913, bil je gostilničar, župan Lokve in Prelož ter deželni poslanec) zbral delegacijo pomembnih mož iz okoliških vasi in s priporočilom, da naj bi bilo tam ustrezno govedo za kraške razmere, so odpotovali na ogled v Švico. Ko so ugotovili, da je teren, kjer se je paslo sivorjavo govedo res zahteven in da je živina zelo vzdržljiva, gibčna in nezahtevna, so kupili nekaj primerkov in jih pripeljali v domače kraje. Izkazalo se je, da so odlično izbrali, kajti govedo se je poleg molže izredno dobro obneslo tudi za vprego voz in plugov. V zelo kratkem času se je razmnožilo in popolnoma izpodrinilo ovce in koze. Zaradi velike priljubljenosti pri kmetih in tržne vrednosti so ga imenovali <span style="font-style:italic">blago</span>.</p><p>Z razvojem pastirstva so se razvijali tudi živinoreja, poljedelstvo in vinogradništvo, vse to pa je dalo pečat tudi samemu razvoju kraške kulturne krajine. V preteklosti so imele velik vpliv tudi reforme Marije Terezije in pozneje Jožefa II., ki sta bistveno izboljšala pogoje za razvoj kmetijstva, in nato še ukinitev fevdalizma leta 1848 in odkupi zemlje. Kraševci so postopoma prišli do svojih zemljišč ali parcel (narečni izraz v bližini Lokve je <span style="font-style:italic">part</span>), ki so jo cesarski zemljemerci vestno zakoličili in določili mejnike – <span style="font-style:italic">tjermene</span> ter vrisali v katastrske mape. Nekatere parcele so se ohranile v prvotni obliki do danes.</p><p>Lastniki parcel so začeli zelo vneto s čiščenjem odvečnega kamenja na gmajni. Najprej so ga zlagali na <span style="font-style:italic">tjermene</span>, iz <span class="pagebreak" id="pb.153">153</span> katerega so nastajali suhi zidovi, ki so razmejevali pašnike ali <span style="font-style:italic">parte</span>. Ker pa je bilo na pašnikih premalo krme, so začeli s čiščenjem kamenja – <span style="font-style:italic">trebljenjem</span> tudi na površinah, ki so jih preuredili v travnike za košnjo in pridobivanje sena za spravilo in krmljenje v zimskem času. Takim, s kamnitim zidom ograjenim travnikom pravimo <span style="font-style:italic">ograde</span>. Zaradi mnogih razbitih skal imajo nekatere tudi po meter široke in dva metra visoke zidove (prim. Bcljev Hrib v bližini Lokve). Ko pa je bilo takega kamenja preveč, so ga začeli zlagali na kupe – <span style="font-style:italic">grublje</span> ali <span style="font-style:italic">groblje</span> – ponekod po Krasu jim pravijo tudi <span style="font-style:italic">griže</span>. Ko so še prevladovale črede drobnice, so zgradili tudi <span style="font-style:italic">staje</span> in <span style="font-style:italic">mozarje,</span> v katere so jih zagnali čez noč zaradi varnosti pred divjimi zvermi (volk, medved in ris) in zaradi molže. V zidovih so pustili vhode na parcele – t. i. <span style="font-style:italic">vrzele</span>, ki so jim na obeh straneh zidu prislonili dva večja pokončna kamna, na katera so naslonili <span style="font-style:italic">leso</span>, ki je preprečevala dostop nezaželenim ljudem in živalim. Na podoben način kot travnike so s čiščenjem kamenja pridobivali tudi obdelovalne površine – njive, ki so jih združevali v polje, razmejili pa s posameznimi podolgovatimi kamni – <span style="font-style:italic">tjermeni</span>. Za njive so izkoristili tudi udorne doline – <span style="font-style:italic">vrtače</span>. Do njih so morali zgraditi pot v obliki kamnite <span style="font-style:italic">škarpe</span> in podpornih zidov – terase. Prav tako so morali do svojih tudi najbolj oddaljenih parcel speljati poti – <span style="font-style:italic">kolovoze</span> in ulice – <span style="font-style:italic">ulce</span>. Za razliko od kolovozov so morale biti ulice dovolj široke za srečanje dveh voz. Skoraj vsi kolovozi in vse ulice imajo na obeh straneh kamnite zidove. Prav zaradi oddaljenosti nekaterih svojih pašnikov in njiv so si lastniki v primeru pripeke, dežja, nenadnih neviht in mrzle burje začeli graditi zelo učinkovita <span class="pagebreak" id="pb.154">154</span> kamnita zavetišča – <span style="font-style:italic">hiške</span>. Pridevnik <span style="font-style:italic">pastirske</span> je bil dodan zaradi razpoznavnosti, ker so jih v večini gradili pastirji in jih tudi največ uporabljali. Z redkimi izjemami so jih gradili tudi drugi in so služile drugačnemu namenu kot npr. hranjenju poljedelskega in kamnoseškega orodja ali pijače. Prav zaradi različnih narečij jih imenujejo še: Lokev – <span style="font-style:italic">šiške</span>, Materija – <span style="font-style:italic">šišce</span>, Trebče – <span style="font-style:italic">hišce</span>, Podgorje – <span style="font-style:italic">kuće</span>, Gornje Ležeče – <span style="font-style:italic">jute</span>. Po Krasu so hiške v večjem ali manjšem številu gradili pastirji iz skoraj vseh vasi vse do predmestja Trsta in Tržiča (Monfalcone). Poleg matičnega Krasa so ohranjene še v Čičariji, pod Slavnikom, Matarsko-Podgrajskem podolju, Vremski dolini in na stiku kraškega roba z Vipavsko dolino. Hiške se med seboj razlikujejo po velikosti in načinu gradnje. Zgradili so jih na suho, brez veziv, kot je npr. malta ali beton. Vhod je bil pri večini hišk obrnjen v zavetno stran, le redki so zgrajeni v severovzhodni smeri, od koder piha burja. V nekaterih hiškah so zakurili manjši ogenj, zato imajo nekatere na notranji strani zidu zgrajeno manjšo odprtino, ki je služila kot kamin ali pečka.</p><p>Poznamo štiri oblike izgradnje hišk. <span style="font-style:italic">Samostojna hiška</span>, ki je nastala na prostoru, kjer je bilo na izbiro dovolj različnega in ustreznega kamenja. <span style="font-style:italic">Naslonjena hiška</span> se je opirala na naravno kamnito steno ali skalo. <span style="font-style:italic">Vezano hiško</span> so zgradili v mejnem zidu in čez zgradili streho, <span style="font-style:italic">zložena hiška</span> pa je bila v sklopu kupa kamenja – t. i. <span style="font-style:italic">grublji</span> oziroma <span style="font-style:italic">griži</span>. Obstajajo še hiške v škarpi, v zaključku zidu ali v vrzeli. Posebnost so <span style="font-style:italic">vinogradniške jute</span> v Gornjih Ležečah, ki imajo leseno preklado nad vhodom in so grajene v opornih terasastih zidovih. V okolici Prelož pri Lokvi pa so skopali v zemljo ali pod <span class="pagebreak" id="pb.155">155</span> previs zavetišče, ki so ga imenovali <span style="font-style:italic">kambrca</span>. Po predvidevanjih obstaja na Krasu več kot 400 hišk, na celotnem območju Krasa pa vsaj še enkrat toliko.</p><p>Čeprav se je danes z opuščanjem živinoreje in pašništva namembnost hišk in drugih elementov pastirske dediščine močno spremenila, le-te predstavljajo pomemben spomenik nekdanjega načina življenja na Krasu in posebnost kraške kulturne krajine, ki jo je vredno ohraniti za naše poznejše rodove.</p><div class="byline"><span style="color:808285">Boris Čok</span></div></div><div class="ss3" id="index-body.1_div.2_div.2_div.6"><div class="pagebreak" id="pb.156">156</div><h3><span class="head"><span style="color:B01116">Kali in lokve po kraških vaseh</span></span></h3><p>»<span style="color:B01116">»</span>»<span style="color:B01116">»</span>»<span style="color:B01116">»</span>»</p><p>Vodo, ki se je stekala in zbirala v naravnih kotanjah, so skušali ljudje čim dlje zadržati. Pri tem so opazili, da sta zemlja in blato, ki ju je voda pobrala na površini, po kateri je tekla, preden se je ustavila v kotanji, ustvarila neprepustno dno. To so potem izkoristili tudi pri gradnji novih zbiralnikov ali <span style="font-style:italic">kalov.</span> Gre za prvobitne naravne oblike zadrževanja vode, nekakšne večje luže z vodo, kasneje pa tudi že delno ali v celoti grajene objekte, katerih namen je bilo zadržanje vode. Kal je le eno od imen za kotanje s stoječo vodo, ki so jih od nekdaj gradili na propustnem apnenčastem kraškem svetu, pa tudi na f lišnem istrskem, vipavskem in brkinskem svetu. Etimološki izvor besede <span style="font-style:italic">kal</span>, ki sodi v isto slovensko besedno družino kot <span style="font-style:italic">kalen</span>, <span style="font-style:italic">kaliti</span>, <span style="font-style:italic">skaliti</span>, ni dokončno pojasnjen.</p><p>Kraševci uporabljajo za tovrstne vodne objekte različne izraze, in sicer <span style="font-style:italic">kal, kálič, lokev, puč, pč, močilo, kaluža, luža, </span>tudi <span style="font-style:italic">štirna</span>. V istem kraju lahko opazimo uporabo istega poimenovanja za dva različno grajena objekta. V okolici Komna tako ločijo med <span style="font-style:italic">kali,</span> položnimi kotanjami z vodo, kjer se je napajala živina, in <span style="font-style:italic">lokvami</span>, največkrat obzidanimi kotanjami s strmejšimi bregovi in stopnicami, napolnjenimi z vodo, ki so jih ljudje uporabljali za svoje potrebe. Poznali pa <span class="pagebreak" id="pb.157">157</span> so tudi <span style="font-style:italic">lüže</span>, praviloma oglate obzidane kotanje z eno položno stranico, po kateri je živina pristopala do vode in se je nahajala v okviru domačije. Na severozahodnem delu Krasa večinoma vsem vodnim zajetjem, vključno z betoniranimi zbiralniki, rečejo <span style="font-style:italic">kal</span>. Na Sežanskem koncu je pogostejša raba izraza <span style="font-style:italic">lokev,</span> tudi ko je le-ta namenjena živini. Poznajo pa tudi izraz <span style="font-style:italic">pč</span> za kotanje izven vasi s čistejšo vodo, ki so jo zajemali in nosili v vas ter rabili za pitje in pranje perila. V senčnih, strmejših kotanjah, kamor živina ni mogla in kjer se je voda v sušnih obdobjih zadržala dalj časa, a jo je bilo treba odnašati do domov ali korit, so bile t. i. <span style="font-style:italic">štirne</span>, <span style="font-style:italic">štirnice</span>, tudi v<span style="font-style:italic">aške</span>. Z izrazom <span style="font-style:italic">studenec </span>pa so domačini poimenovali tiste <span style="font-style:italic">kale</span>, iz katerih je voda z bližnjih pobočij pronicala v deževnih dneh. Slednji se niso nikoli povsem izsušili, vodo iz njih pa so uporabljali tudi za kuho, ob njih pa prali perilo. Ljudje so z izgradnjo vodotesnejših in higiensko neoporečnejših zbiralnikov starejše prepustili v rabo, kjer ta merila niso bila tako zahtevna: vodo iz zbiralnikov, prvotno zgrajenih za zajemanje pitne vode, so sčasoma namenili za napajanje živine.</p><p>Vsaka vas je imela praviloma več <span style="font-style:italic">kalov</span>. Večinoma so jih gradili izven vasi ali vsaj nedaleč stran od nje, nekatere pa tudi v vasi sami. Za gradnjo so ljudje vedno izkoristili naravno kotanjo, v katero se je ob nalivih stekala voda ali pa so jo na primernem mestu na novo izkopali. Če je bil v bližini kak potok, so skušali del toka preusmeriti v kotanjo. Prostor okrog kotanje je moral biti po drugi strani vsaj približno položen, saj se živina boji strmine. Za izdelavo novega <span style="font-style:italic">kala</span> so najprej postrgali vrhnjo plast zemlje do skalne osnove in <span class="pagebreak" id="pb.158">158</span> dno izravnali z gruščem ali navadno zemljo, predvsem tam, kjer ilovice ni bilo v izobilju. Šele nato je prišla na vrsto ilovica, ki so jo po polaganju dobro steptali ali zbili, tako da je nastala čvrsta podlaga, skleda, ki ni prepuščala vode. Z gnetenjem namreč ilovica izgubi svojo poroznost in prepustnost. Na to podlago so položili plast čimbolj ravnih kamnitih plošč – <span style="font-style:italic">skrl </span>(ponekod imenovanih <span style="font-style:italic">škrl</span>), vmesne prostore pa zadelali z glino. Nepropustnost je vzdrževala tudi živina, ki se je napajala in z nogami teptala dno kala. Kali so sprva nastajali spontano, v obdobju Avstro-Ogrske pa je njihovo gradnjo spodbujala država, tudi finančno.</p><p>Globina vode v <span style="font-style:italic">kalih</span> je bila različna, od 50 do 280 centimetrov, in se je proti robu nižala. Premer se je raztezal od 3 do 70 metrov. Višina vode v <span style="font-style:italic">kalih</span> je v neposredni povezavi s količino padavin. Tako je svoj maksimum voda dosegla enkrat jeseni, drugič konec pomladi, najnižji vodostaj pa nekje februarja oziroma avgusta. Ponekod so za viške vode izdelali nekakšne kanale, po katerih je odtekala odvečna voda, večinoma pa se je ta kar prosto razlivala.</p><p><span style="font-style:italic">Kale</span> je bilo treba redno čistiti. To delo so opravljali v sušnem času, ko je voda presahnila. Pri tem so morali paziti, da niso poškodovali dna, saj bi sicer <span style="font-style:italic">kal</span> spuščal. Blato iz kalov in vaških jarkov so zvozili na njive in vrtove, kajti v teh krajih ni primanjkovalo le vode – tudi zemlje ni bilo v izobilju. Posebno skrbno so <span style="font-style:italic">kale</span> čistili tam, kjer so na njih pozimi lomili led za prodajo v Trst. Čisti led brez rastlinja je bil bolj čislan, ker je bil lepšega videza, bil pa je tudi kompaktnejši in zanj so iztržili višjo ceno. Pazili so, da so predvsem <span style="font-style:italic">kale</span>, na katerih so lomili led, zgradili na mestih, izpostavljenih <span class="pagebreak" id="pb.159">159</span> burji, tako da je voda v njih hitreje zmrznila.</p><p>Nekateri kali so služili v gospodinjstvu kot vir pitne vode in za splakovanje perila. <span style="font-style:italic">Kali</span> so bili tudi mesta, kjer so otroci naredili prve plavalne zamahe, pozimi pa so na njih drsali.</p><p>Danes je prvotna vloga <span style="font-style:italic">kalov </span>za lokalno prebivalstvo praktično nepomembna, obenem pa so kot edini površinski vodni sistemi dobili novo, bolj naravovarstveno poudarjeno vlogo, saj pomembno prispevajo k biotski raznovrstnosti, kar je še posebej pomembno ravno na Krasu, kjer zaradi opuščanja rabe tal in posledičnega zaraščanja upada tudi ta.</p><div class="byline"><span style="color:808285">Eda Belingar</span></div></div><div class="ss3" id="index-body.1_div.2_div.2_div.7"><div class="pagebreak" id="pb.160">160-161</div><h3><span class="head"><span style="color:B01116">Hiša v Brkinih</span></span></h3><p>»<span style="color:B01116">»</span>»<span style="color:B01116">»</span>»<span style="color:B01116">»</span>»</p><div class="figure"><img src="media/KB160.jpeg" alt="" class="graphic"/></div><p>Pri stavbarstvu v Brkinih najdemo tako vplive osrednjeslovenskega kot mediteranskega oblikovanja, in to tako v tipologiji naselij kot v značilnostih nekdanjih kmečkih domov. Ti so strnjeni v vaseh, izjema so le posamezne domačije z mlini in žagami, ki so se nahajale zunaj vasi. Pestro naravno okolje skupaj s stavbno in naselbinsko dediščino tvori prepoznavno krajino, ki je v zadnjih letih zaradi nespoštovanja graditeljske tradicije precej razvrednotena.</p><p>Tako danes v tipologiji naselij in značilnostih nekdanjih kmečkih domov razberemo oblike, ki nosijo značilnosti večinoma osrednjeslovenskega prostora. Glede na obliko prevladujejo naselja obcestnega tipa, ki so z nadaljnjo rastjo dobila zvezdasto obliko in ohranila lego cerkve na robu naselja, ki jo še dodatno poudarjajo lipe. Tipična mediteranska oblika, tj. sestavljanje domačij okrog vaškega jedra po principu koncentričnega nizanja domačij v gručo, se je izrazila le izjemoma. Razporejanje stavbnih nizov enega zraven drugega z zatrepnimi fasadami, obrnjenimi na osrednjo vaško pot, je značilno za naselja načrtne kolonizacije. Takšno obliko je narekovala tudi gričevnata pokrajina v Brkinih, prepredena z gosto mrežo voda, kjer so se vasi razvile na zaobljenih slemenih.</p><p>Tudi v oblikovanju kmečkega doma razberemo predvsem osrednjeslovenske značilnosti. Prevladujejo domačije stegnjenega tipa, medtem ko se je mediteranska oblika z nizanjem stanovanjskih in gospodarskih poslopij okrog <span class="pagebreak" id="pb.162">162</span> dvorišča, ki s tem postane zaprto, izrazila le izjemoma in še ta razmeroma pozno. Osrednjeslovenska je tudi tridelna zasnova stanovanjske hiše, medtem ko je zunanji izraz nadstropnih hiš s prevladujočimi položnimi opečnimi strehami tipično mediteranski.</p><p>Arhivski viri in pripovedi starejših informatorjev govorijo o drugačni podobi vasi v Brkinih še v bližnji preteklosti. Prevladovale so pritlične hiše, tako stanovanjske kot gospodarske, krite s strmimi slamnatimi strehami, ki so pokrajini dajale videz, ki se bistveno razlikuje od današnjega. Po ocenah zgodovinarjev sodijo naselja v Brkinih kot tudi na Pivki in v porečju reke Reke med najstarejša poselitvena jedra Slovanov, ki so praviloma zasedli že prej kultivirana področja. Geografsko razgibano območje občine Ilirska Bistrica je bilo namreč poseljeno že v prazgodovini, bogata je tudi kultura gradišč, utrjenih naselbin Ilirov na naravno zavarovanih in težje dostopnih gričih, obdanih z nasipi. Kljub temu pa obstoječi stavbni fond na kaže sledov preteklih dob, saj večino lahko umestimo v 19. ter seveda 20. stoletje. Tudi gručasto zasnovanih vaških jeder okrog cerkva, ki so časovno starejšega nastanka kot obcestne, je presenetljivo malo.</p><p>Arhitektura v Brkinih ni bogata, kar je skladno z ekonomskim statusom prebivalstva, ki je živelo pretežno od poljedelstva, zlasti od prodaje krompirja, sadja ter živinoreje, prodaje mleka in mesa, pa tudi gozdarstva. Vsakršna dodatna dejavnost prebivalstva se je odrazila tako na rasti naselij kot povečanju in posodabljanju posameznih domačij. Tako je sezonsko delo v 19. stoletju povzročilo rast vasi Harije in Pregarje (zidarji), kuhanje pepela za sodo pa razvoj vasi Soze. <span class="pagebreak" id="pb.163">163</span></p><p>Če analiziramo stavbarstvo in ga skušamo strniti v določene stavbne podtipe, potem bi govorili o brkinsko-pivškem stavbnem podtipu, ki ga je prvi opredelil umetnostni zgodovinar Ivan Sedej. Gre za zidano arhitekturo iz večinoma prve in druge polovice 19. stoletja, ki pa se je že proti koncu slednjega začela spreminjati iz pritlične, s strmimi slamnatimi strehami krite, v nadstropno, krito s korci. Motiv arkadnih lop, ki se je tu pojavil na začetku 19. stoletja in je prenesen s sosednje Notranjske, je danes ohranjen le v redkih primerih. Najbolj značilna oblika kmečkega doma obravnavnega območja je stegnjeni dom, kjer si stanovanjsko in gospodarsko poslopje sledita v nizu eno za drugim. Kjer je vaški prostor dopuščal, sta si v nizu sledili tudi dve ali celo več domačij, kjer pa je bil ta omejen, se je niz domačij zalomil na vogel. Stavbni nizi so na cestno komunikacijo naslonjeni vsaj z eno fasado, velikokrat zatrepno. V sklop domačije sodi še dvorišče z vodnjakom ter vrt, t. i. <span style="font-style:italic">kapežišče</span>, in sicer na koncu niza, kjer je gostota poselitve to dovoljevala. Prvotna oblika kmečkega doma je obsegala stanovanjski del in en gospodarski del. Slednje so dodajali glede na potrebe in zmožnosti.</p><p>Prvotna zasnova stanovanjske hiše je dvoali tricelična. Obsega kuhinjo, hišo z ognjiščem, ki ga je kasneje nadomestil štedilnik, ter sobo, t. i. <span style="font-style:italic">kamrino, klambro</span>. Pri tridelni zasnovi je bila na vsako stran kuhinje po ena soba. Nad pritličjem je bil senik pod slamnato ali že opečno strmo streho z bobrovcem. Osrednji stanovanjski prostor je bil v preteklosti obokan. Asketskost notranje zasnove se odraža tudi na zunanjih fasadah s simetričnimi okenskimi osmi in central<span class="pagebreak" id="pb.164">164</span>nim vhodom. Dim z visokega ognjišča je odvajal dimnik, še večkrat pa je dim uhajal kar skozi odprtino nad vhodnimi vrati. Ponekod so kurili kar na tleh. Tega danes ne zasledimo več. V literaturi je zabeleženo, da sta se ta dva načina odvajanja dima, prvi značilen za sredozemski, drugi pa za alpski prostor, nahajala lahko v isti vasi.</p><p>Z izboljšanjem stanovanjske kulture od srede 19. stoletja naprej, marsikje pa šele po drugi svetovni vojni, so stanovanjsko poslopje dvignili za eno nadstropje, streho s položnejšim naklonom do 35 stopinj pa prekrili s <span style="font-style:italic">korci</span> oziroma <span style="font-style:italic">žlebci, kupami</span>. Pri tem je zanimivo, da prostora, ki so ga pridobili s spremembo naklona, praviloma niso izkoristili za t. i. <span style="font-style:italic">mezanin</span>, kar je bila običajna praksa v primorskem prostoru. Obodnih sten hiš tu niso dvignili, pač pa so postavili sleme na nižjo, za manjši naklon primerno višino. Podstrešje, tj. <span style="font-style:italic">šofitu</span>, je na tak način ohranilo svojo prejšnjo funkcijo. Z zamenjavo strešne kritine se je zmanjšal poleg naklona tudi nadstrešek, imenovan <span style="font-style:italic">napušč, kap</span>, ki se je podaljšal še čez zatrepno fasado in je tako ustvaril značilen trikotniški zaključek. Kap so naredili s kamnitimi ploščami, <span style="font-style:italic">škrlami</span>, in je okrog in okrog hiše širok približno 30 centimetrov. Stopnišče je notranje, dostopno večinoma iz veže, ki so jo dobili s predelitvijo kuhinje na dva dela. V nadstropju so sobe in hodnik, imenovan <span style="font-style:italic">musoš</span>.</p><p>Ob vhodnih vratih na vhodni fasadi pogosto najdemo trto oziroma <span style="font-style:italic">brajdo, latnik</span>. Okenske in vratne odprtine so okrašene s kamnitimi okvirji, vhodna vrata pa zaščitena s pločevinastim nadstreškom, ponekod z balkonom. Vse bogastvo in domišljija ljudskega izražanja so prišli do veljave <span class="pagebreak" id="pb.165">165</span> pri izdelavi lesenih hišnih vhodnih vrat, s katerimi so skušali preseči skromnost oblikovanja zunanjščine.</p><p>Gospodarski del domačije je sprva obsegal le štalo s senikom pod streho. Po potrebi je sledilo dodajanje gospodarskih delov. Najrazvitejša shema gospodarskega dela domačije je obsegala štiri enote, štalo s senikom, lopo s skednjem, hram s senikom in <span style="font-style:italic">šupo</span>, kamor so spravljali steljo, ki ji sledi vrt in sadovnjak, kar ustvari edinstven krajinski vzorec. Ob poslopja so postavili še manjši svinjak. Senik ali <span style="font-style:italic">wdr</span> je služil za hrambo sena, lopa oziroma lupa, imenovana tudi <span style="font-style:italic">jgno</span>, pa za seno in steljo.</p><p>Hram je bil prostor, kamor so spravili krompir. Ponavadi je kot hram služila kar v tla skopana jama v tleh sobe ali kuhinje. Kleti so imele le hiše, kjer ni bilo talne vode.</p><p>Vrednost arhitekture na Bistriškem ni v posameznih kvalitetnih detajlih, z izjemo lesenih vhodnih vrat s kovanimi mrežami in pločevinastimi nadstreški ali ponekod celo kratkimi balkoni nad njimi, pač pa v sozvočju grajene strukture vasi z naravnim okoljem. Krajinsko sliko popestrijo posamezne samotne domačije izven strnjenih vaških jeder z mlini in žagami, ki so postavljene ob glavnih vodotokih rek Reka, Molj in Klivnik.</p><p>Če lahko za zasnovo in morfologijo vasi na Bistriškem rečemo, da se ne razlikujeta od zarisov v prve katastre, pa velja prav nekaj drugega za posamezne stavbe, ki žal slepo sledijo modi časa in izgubljajo lastnosti, ki so določale njihov, s pokrajino uglašen enkratni značaj.</p><div class="byline"><span style="color:808285">Eda Belingar</span></div></div><div class="ss3" id="index-body.1_div.2_div.2_div.8"><div class="pagebreak" id="pb.166">166-167</div><h3><span class="head"><span style="color:B01116">Cerkev sv. Tilha v Svetem</span></span></h3><div class="figure"><img src="media/KB166.jpeg" alt="" class="graphic"/></div><p>»<span style="color:B01116">»</span>»<span style="color:B01116">»</span>»<span style="color:B01116">»</span>»</p><p><span style="font-style:italic">Sveti Tilen s Krasa,</span></p><p><span style="font-style:italic">dej mi moža vsaj do pasa. Naj bo ‘z ila al’ s kamnja,</span></p><p><span style="font-style:italic">samo da bo moškega znam’nja</span>.</p><p>Sveti Tilen puščavnik je živel v 7. in v začetku 8. stoletja v odročnih gozdovih današnje jugovzhodne Francije. Poznana je zgodba o košuti, ki naj bi ga hranila s svojim mlekom, ko je živel v samoti. Njegovo ime nosi nekoč pomemben romarski kraj Saint-Gilles, danes mesto, ki se je razvilo v bližini samostana, v katerem je opatoval Tilen. Tudi zgornja pesmica je romarska prošnja k sv. Tilnu, le da so (predvsem) romarice s to pesmijo na ustih hitele v kraško vas Sveto, kjer ima sv. Tilen ali po kraško kar Tilh svoj kraški dom. Sv. Tilh goduje prvega septembra, prvo nedeljo v septembru pa je bil v Svetem velik sejem in zabava, ki so se je veselili stari in mladi. Mlade neporočene ženske pa so ta dan čakale, da se svetniku priporočijo za ženina, o čemer priča tudi hudomušna pesmica.</p><p>Romarska cerkev v Svetem je danes širše pomembna zaradi edinstvene arhitekture, ki jo uvršča med najpomembnejše spomenike stavbarstva na Slovenskem. Na zunaj ne<span class="pagebreak" id="pb.168">168</span> koliko nerazpoznavna cerkvena gmota nam šele v notranjosti razkrije svojo edinstvenost. Oči obiskovalca se ne glede na dokaj bogato cerkveno opremo najprej obrnejo v strop glavne ladje, ki ponuja zares poseben pogled na leseno konstrukcijo, slonečo na enem samem kamnitem stebru v središču. Celota močno spominja na dežnik, široko odprt nad osmerokotnim prostorom, povsem razkrita strešna konstrukcija pa deluje dekorativno. Urejen ritem lesenih tramov, ki se stikajo v vrhu stebra kot rožni listi lepo dopolnjujejo pobarvane glinene plošče v obliki rombov, po domače <span style="font-style:italic">planete</span>, ki pokrivajo strop, kot je značilno za napušče kraških hiš. Ta presenetljiv »nebesni svod« je nastal v 16. stoletju, letnica na prvotnem vhodu pod zvonikom datira cerkev v leto 1576, kar pomeni, da svečansko cerkev uvrščamo med redke sledi renesanse v Sloveniji. V 17. stoletju je bil cerkvi prizidan dodaten, danes glavni prezbiterij, urejen je bil nov svečan vhod, dozidan pevski kor, prvotno lesen steber pa je bil nadomeščen s sedanjim kamnitim, ki nosi letnico 1657. Arhitekturna zasnova cerkve je edinstvena ne le v slovenskem prostoru, ampak tudi širše.</p><p>Cerkev je tudi dobro in kvalitetno opremljena, posebej je zanimiv glavni baročni oltar, v katerem ima osrednjo vlogo lesen kip sv. Tilna v velikosti, večji od naravne. Že na prvi pogled je nekoliko prevelik za oltarno nišo in je starejši od baročnega oltarja. Bogat kamnit oltar je v Sveto prišel iz cerkve opuščenega minoritskega samostana v Gorici, narejen je bil v začetku 18. stoletja. Izredno kvaliteten baročni kamniti izdelek na vrhu krasijo štirje angeli beneškega baročnega kiparja Angela Puttija, ki je <span class="pagebreak" id="pb.169">169</span> deloval na koncu 17. in v prvi polovici 18. stoletja in je v Sloveniji najbolj znan po ljubljanskem vodnjaku treh rek ter semeniških vratih. Usoda (in jožefinske reforme) so njegovo delo prinesle tudi na Kras.</p><p>Poleg že omenjene konstrukcije nas preseneti tudi sama velikost cerkve, ki je daleč nad povprečjem vaških cerkva in razkriva pomen tega nekdanjega romarskega središča. Današnji pomen tako cerkve kot tudi same vasi se resda ne more primerjati z domačim krajem sv. Tilna, nekdaj velikim romarskim središčem Saint-Gilles v Franciji, vendar tudi Tilhov kraški dom je danes skrit biser, ki ga odkrijejo le tisti, ki ga res iščejo.</p><div class="byline"><span style="color:808285">Tina Jazbec</span></div></div><div class="ss3" id="index-body.1_div.2_div.2_div.9"><div class="pagebreak" id="pb.170">170</div><h3><span class="head"><span style="color:B01116">Muzej Kraška hiša v Repnu</span></span></h3><p>»<span style="color:B01116">»</span>»<span style="color:B01116">»</span>»<span style="color:B01116">»</span>»</p><p>Muzej Kraška hiša v Repnu na Tržaškem krasu je nastal na pobudo zadruge Naš Kras, ki si je leta 1968 zadala cilj obnoviti tradicionalno kamnito hišo, z namenom da se ohrani pričevanje o kraškem stavbarstvu pred industrijsko dobo. V tistih letih so ljudje namreč množično zapuščali stare hiše in jih predelovali, opremo pa pogosto prodajali starinarjem ali preprosto odvrgli na smetišče.</p><p>Za Kraško hišo je bila izbrana že zapuščena hiša revnejše družine iz Repna, ki so jo člani zadruge s strokovno pomočjo slovenskega etnologa dr. Borisa Kuharja in Slovenskega etnografskega muzeja zavzeto obnovili. Trudili so se ohraniti čim več izvirnih prvin in uporabljati materiale po vzoru iz preteklosti. Rezultat je izjemno topla in prikupna domačija, ki so jo opremili s pohištvom in gospodarsko opremo, ki so jo tja začeli prinašati domačini od blizu in daleč. Poleg osnovnega poslopja sta bila domačiji dodana kamniti portal (na Tržaškem krasu imenovana <span style="font-style:italic">kal’nja</span>) z obzidjem in vodnjak (<span style="font-style:italic">štj’rna</span>), ki sta drugače bolj značilna za premožnejše kmetije. S tem se je ustvaril zelo slikovito dvorišče (<span style="font-style:italic">borjač</span>), ki ima na Krasu tako funkcijo zaščite pred burjo kot tudi pred radovednimi pogledi mimoidočih.</p><p>Muzej so potem obogatili tudi s prireditvijo Kraška <span class="pagebreak" id="pb.171">171</span> ohcet, ki v svoje dogajanja vpleta tudi prostore Kraške hiše. V Kraški hiši si je mogoče v pritličju ogledati kuhinjo (hišo) z odprtim ognjiščem, krušno pečjo, mentrgo – <span style="font-style:italic">vintlo</span> (miza s koritom za mesenje kruha) in <span style="font-style:italic">škaf ’nco</span> (polico za škaf z vodo). Sledita vinska klet (<span style="font-style:italic">hr’m</span>) in hlev za živino (<span style="font-style:italic">štala</span>). Na podu, v prvem nastropju, sta dve spalnici (<span style="font-style:italic">kambri</span>). Prvo so uporabljali tudi v druge namene, na primer za šiviljo ali čevljarja, tudi kot kaščo za suhe pridelke ali kot spalnico za nono in nonota. Druga spalnica je premogla zakonsko posteljo in predalnik (do polovice 19. stoletja pa le skrinjo). Po pokritem ganku pridemo do senika, ki se nahaja nad <span style="font-style:italic">štalo</span>. Ob njej sta še listnik in gnojnik. Prostori tradicionalnih kraških hiš so bili majhni in skromni, velikokrat so zato otroci spali na senu ali drugod po hiši.</p><p>Prenova Kraške hiše je poleg tega, da je fizično ohranila to poslopje, imela za rezultat res veliko popularizacijo kraške arhitekture. Do leta 1968, ko se je muzej odprl, so namreč Kraševci pri novogradnjah že popolnoma prešli na moderne arhitekturne vzorce in vneto brisali sledi tradicionalnega stavbarstva tudi pri obnovah starejših poslopij. Polagoma so se od tedaj začeli spet pojavljati tradicionalni proporci in elementi tudi na novogradnjah, predvsem pa so začeli pri teh ponovno uporabljati kamnite elemente.</p><div class="byline"><span style="color:808285">Jasna Simoneta</span></div></div></div><div class="ss2" id="index-body.1_div.2_div.3"><div class="pagebreak" id="pb.172">[172-173]</div><h2><span class="head">KRAŠKA NASELJA</span></h2><div class="ss3" id="index-body.1_div.2_div.3_div.1"><div class="pagebreak" id="pb.174">174</div><div class="pagebreak" id="pb.175">175</div><h3><span class="head"><span style="color:B01116">Kraške vasi</span></span></h3><p>»<span style="color:B01116">»</span>»<span style="color:B01116">»</span>»<span style="color:B01116">»</span>»</p><p>Odločilni in glavni dejavnik pri izoblikovanju kraških naselij so bili rodovitna zemlja, mikroklimatski pogoji in reliefne značilnosti. Ker je rodovitna zemlja od nekdaj omogočala preživetje človeka v pokrajini, je imela glavni pomen v razvoju poselitve Krasa. To dejstvo je nazorno razvidno iz franciscejskega katastra iz začetka 19. stoletja, še posebej pa iz njega nastalih vojaških preglednih kart, iz obdobja med letoma 1830 in 1834. Te med drugim izkazujejo, da se je večina sedanjih naselij razvila tik ob večjih območjih z rodovitno zemljo, pri čemer je rodovitna zemlja vplivala tudi na poznejši razvoj naselij in predvsem tudi njihovo velikost. Več kot je bilo obdelovalnih površin, več ljudi je lahko na njej preživelo in večja naselja so se lahko razvila. Tovrstna naselja so na primer: Lokev, Dutovlje, Povir, Tomaj, Komen, Repen in Pliskovica.</p><p>Mnoga naselja so sestavljena iz posameznih delov na način, da so znotraj vasi ohranjene rodovitne površine v obliki vrtov in vinogradov. Naravne globeli so marsikdaj uporabili za zadrževalnike vode, ki jim na Krasu pravijo kali in lokve. Stavbni nizi burji izpostavljenih delov naselij so tako zasnovani, da ščitijo pred vetrom tudi preostale dele naselja. Izjemno veliko izkušenosti in kreativne domiselnosti se kaže v oblikovanju naselij, čeprav načrti zanje niso nikoli bili vnaprej izrisani. Vasi so se postopoma razvijale in do<span class="pagebreak" id="pb.176">176</span>polnjevale skozi dolga stoletja; nova stavba se je vselej navezala na obstoječi stavbni niz in se neopazno prislonila. Površen opazovalec bi lahko mislil, da so imela pri širitvi naselij glavno vlogo naključja in spontanost, dejansko pa je bilo v prostorski razvoj vasi vgrajenega veliko znanja in izkušenj. Te domiselnosti je znal Kraševec zmeraj sproti in znova obnavljati in prilagojeno izrabiti sebi v prid – na samosvoj način. Zato je tudi kraška arhitektura, ki se najbolj celovito kaže prav v značilnem in samosvojem oblikovanju naselij, enotna, hkrati pa tudi zelo raznolika, če jo opazujemo v posameznostih in detajlih; ni mogoče najti dveh povsem enako zasnovanih domačij, niti ne dveh enakih dvoriščnih portalov, zaključkov vodnjakov ali katerega koli drugega stavbnega člena.</p><p>Naselja na Krasu so najpogosteje locirana prav na meji kultur – na neposrednem obrobju najplodnejših tal. Narekovala sta jo priročnost in bližina obdelovalnih površin. Pri lokaciji naselja so bili pomembni tudi drugi dejavniki, kot so osončenost, lega v zavetju in dostopnost do vode. Naselja na Krasu praviloma zavzemajo središčno lego pripadajočega prostora, ki proti mejam prehajajo v vse manj kakovostne kmetijske površine: travnike, pašnike in gmajne. Gmajne so praviloma najbolj oddaljene pripadajoče površine naselja, ki so marsikje ostale še kot skupna last vaščanov – <span style="font-style:italic">jusarjev</span>.</p><p>Vasi na Krasu so strnjene in vselej gručasto oblikovane. Samotnih kmetij na Krasu ni bilo. Njihova lega v pokrajini je zelo različna in prilagodljiva; vasi se najpogosteje nahajajo na razglednih višinah ob rodovitnih ravnicah in med obdelanimi vrtačami (npr. Dutovlje, Tomaj, Pliskovica, Kraj<span class="pagebreak" id="pb.177">177</span>na vas, Volčji Grad, Komen, Sveto). Manj pogosto jih najdemo v prisojnem vznožju hrbtov, ki ločijo Kras od Vipavske doline (npr. Škrbina, Lipa). Več jih je na prisojnem severnem robu velikega in širokega suhega dola, ki vodi od Sežane proti Doberdobu (Veliki Dol, Brje pri Komnu, Gorjansko, Brestovica pri Komnu itd.) in na prisojnem robu kraške planote, ki se postopoma spušča proti morju – prim. Repen, Zgonik (it. Sgonico), Samatorca (it. Samatorza), Prečnik (it. Precenico), Mavhinje (it. Malchina).</p><p>Razpoznavne značilnosti vasi so se postopoma oblikovale: posebej ozki vaški klanci – <span style="font-style:italic">gase</span>, ki spominjajo na mestno arhitekturo in se vijejo med sklenjenimi nizi hiš, so dediščina preteklosti in načina bivanja, ko še ni bilo motoriziranega prometa in so bile poti posledično veliko ožje. Za tovrstne klance so značilni številni stopničasti zamiki in vanje štrleči vogali hiš, ki zaključujejo stavbne nize. Da bi si nekdaj olajšali pot in predvsem zavijanje po ozkih gasah, so posneli stavbne vogale do višine človeka ali celo do višine naloženega voza. Da se je kmečki voz lažje izognil vogalu, je bilo marsikje treba vbočeno zidati hišni zid na nasprotni strani klanca. Vogali so opremljeni s posebnimi kamni, <span style="font-style:italic">odrsavniki</span>, s katerih je kolo voza oddrsnilo zopet na klanec. Na najbolj ozkih delih klanca so odrsavniki celo na obeh straneh. Da so klanci ponekod res ozki, pričajo opraskane fasade posameznih hiš.</p><p>Kljub temu da zidava nekdaj ni bila izvedena po sedanjih standardih, so pazili, da je voz lahko zavil s klanca na dvorišče (<span style="font-style:italic">borjač</span>). Ker za to na voljo ni bilo veliko prostora, so tudi dvoriščne vhode (<span style="font-style:italic">kalone, kolune</span>) opremljene z odrsav<span class="pagebreak" id="pb.178">178</span>niki. Na križišču vaških poti – <span style="font-style:italic">kržadi</span> – se steka več klancev skupaj in se prostor razširi v <span style="font-style:italic">vaški plac</span>, ki ravno tako spominjajo na mestne trge z značilnimi vaškimi vodnjaki. Po klancih so prevažali vse, kar je k hišam prišlo in od njih odšlo. Vaške poti se iztekajo v poljske poti, ki vodijo med njive, vinograde, na gmajno in v gozd. Po klancih so gonili živino na pašo ali na napajališča.</p><p>Preobrazbe naselij iz novejšega časa so iz enotno oblikovanih naselij ustvarile t. i. »dvokraje«, ki sedaj običajno povezujejo dva dela naselja: starejše zgodovinsko jedro vasi in novejše pozidave, ki se pahljačasto širijo okrog jeder.</p><div class="byline"><span style="color:808285">Ljubo Lah</span></div></div><div class="ss3" id="index-body.1_div.2_div.3_div.2"><div class="pagebreak" id="pb.179">179</div><h3><span class="head"><span style="color:B01116">Sežana</span></span></h3><p>»<span style="color:B01116">»</span>»<span style="color:B01116">»</span>»<span style="color:B01116">»</span>»</p><p>Sežana, danes kulturno središče Krasa in upravno središče sežanske občine, je zrasla na križišču poti med morjem in zaledjem na eni strani, na drugi pa med Goriško in Istro. Tu sta se obe poti križali pod hriboma: Planino na severozahodu in Taborom na severu, kjer je bilo nekoč prazgodovinsko gradišče. Med obema hriboma je bila velika kotanja, ki so jo prebivalci poglobili in izdelali velik zbiralnik vode – kal z imenom Fontalon. Pod hribom Tabor je zraslo naselje, imenovano Gradišče, pod Planino pa naselje Vas.</p><p>Kdaj je Sežana nastala, ni znano. Pod Taborom najdene antične najdbe dokazujejo obstoj davnega naselja, saj je tekla tod stara rimska cesta. Manjšo obcestno postojanko naj bi ustanovila rimska rodbina Cesia, predvidoma v prvem stoletju po Kristusu. Po njih naj bi današnja Sežana dobila tudi ime.</p><p>Ob kalu je najprej nastala cerkev, kasneje pa še ob cesti vedno več hiš. Najprej je bila v naselju pomembna kot postojanka za številne popotnike, zlasti pa za prevoznike. Po kmečkem puntu leta 1713 pa se je v Sežano preselil grof Petač in ji s tem dal poseben upravni in kulturni pomen. Tu je bilo poslej sodišče in pomemben poštni urad. S posodobitvijo »cesarske ceste« od Dunaja do Trsta v 18. stoletju se je Sežana začela naglo razvijati. Bližina Trsta je botrovala odločitvi nekaterih bogatašev v Trstu, da si v kraju postavijo <span class="pagebreak" id="pb.180">180</span> vile, kjer so se zadrževali zlasti poleti. Vile so imele svoj vrt in tudi park. Ena takih je poslopje današnje občinske zgradbe, nekdaj last družine Scaramanga z enim najlepših botaničnih vrtov v takratni avstro-ogrski monarhiji. Zaradi prevoznikov – furmanov so nastale številne furmanske gostilne, bilo jih je več kot dvajset. Na mestu, kjer je stala najstarejša krčma, so zgradili hotel Tri krone, ki pozdravi popotnika, ko ta pride iz ljubljanske smeri. Danes obnovljen objekt še stoji, vendar ni več hotel. Nasproti stoji spomenik padlim v drugi svetovni vojni. Trije kipi predstavljajo: suženjstvo, upor in svobodo. Za botaničnim vrtom je pokopališče, kjer so pokopani številni pomembneži. Med njimi: Pollayi – trgovci, župani, okrajni glavarji in med njimi Karl Pollay, graditelj južne železnice, ki je v Trst skozi Sežano prvič pripeljala leta 1857; Mahorčiči – tudi trgovci in župani (znana je njihova vinska klet iz leta 1864, sedaj v lasti podjetja Vinakras Sežana), kontraadmiral Karl Ritter von Schaffer – tajnik cesarja Maksimiljana, slikarja Ivan Varl in Avgust Černigoj, pesnica Ruža Petelin, arheologinja Ljudmila Gec Plesničar in drugi. Skozi posrečen prehod lahko stopimo tudi na vojaško pokopališče iz leta 1917, kjer so pokopani padli vojaki iz prve svetovne vojne. Prva svetovna vojna je v Sežano pripeljala vodovod, saj se je Sežana do tedaj oskrbovala le z deževnico, ki se je stekala v vodnjake – <span style="font-style:italic">štirne</span>, ki so jih pridne kraške roke izdolble skoraj ob vsaki premožnejši hiši.</p><p>V Gradišču sta se rodila pisatelj Jože Pahor in pisateljica Mara Husu, in sicer v dobi sežanskega razcveta ob začetku dvajsetega stoletja. Najpomembnejši pesnik pa je gotovo <span class="pagebreak" id="pb.181">181</span> Srečko Kosovel, ki se je rodil leta 1904 v poslopju stare osnovne šole. Tam so se pred Srečkom rodili še vsi drugi Kosovelovi otroci: Stano, publicist in pesnik, Tončka, umna gospodinja, Anica, profesorica in Karmela, pianistka. V poslopju je Kosovelova spominska soba, ki je nastala leta 1974, prenovljena pa je bila leta 2014. Blizu železniške postaje, kjer sedaj nastaja nova trgovska in industrijska cona, je sedaj hotel Tabor. Na istem mestu je stala hišica, v kateri se je materi Slovenki in očetu Italijanu rodil mirovnik in pesnik Danilo Dolci, tudi borec za pravice malih ljudi, večkratni nominiranec za Nobelovo nagrado. V Vasi je stanoval tudi pravnik Peter Kozler, ki je izdelal <span style="font-style:italic">Zemljevid slovenskih dežel</span> s poudarkom na deželah, kjer so sredi 19. stoletja govorili pretežno slovensko. Ob izidu tega znamenitega zemljevida leta 1853 in hkrati zaradi smrti njegovega očeta je odšel v Ljubljano in leta 1864 s sorodniki ustanovil pivovarno Union. Leta 1953 je Sežana postala naselje mestnega značaja, njena lega ob državni meji pa ji je prinesla ponoven razcvet.</p><p>Njena vloga se tudi v obdobju po osamosvojitvi Slovenije samo še krepi.</p><div class="byline"><span style="color:808285">Pavel Skrinjar</span></div></div><div class="ss3" id="index-body.1_div.2_div.3_div.3"><div class="pagebreak" id="pb.182">182-183</div><h3><span class="head"><span style="color:B01116">Štanjel</span></span></h3><p>»<span style="color:B01116">»</span>»<span style="color:B01116">»</span>»<span style="color:B01116">»</span>»</p><div class="figure"><img src="media/KB182.jpeg" alt="" class="graphic"/></div><p>Terasasto grajen in utrjen del naselja Štanjel, ki se slikovito razprostira na griču Turn, mnogim obiskovalcem predstavlja biser Krasa. Njegova edinstvenost se vsekakor kaže v zgodovinskih in arhitekturnih objektih, kot so grajski kompleks, cerkev sv. Danijela s posebnim limonastim zvonikom, gručasto grajene hiše z romanskimi in gotskimi prvinami, obrambni stolpi in Ferrarijev vrt z okoliškim parkom, ki vas razlikujejo od drugih, ravno tako posebnih in ogleda vrednih starih kraških vasi (Sveto, Volčji Grad, Tomaj, Repen, Križ idr.). Po drugi strani pa Štanjel zaznamuje tudi novi, neutrjeni del naselja, ki danes stoji ob glavnih prometnicah proti Komnu, Novi Gorici in Sežani. T. i. spodnja vas je sicer začela nastajati že sredi 19. stoletja, v današnji obliki pa se je razprostrla v sedemdesetih in osemdesetih letih 20. stoletja in se arhitekturno in urbanistično povsem razlikuje od starega dela vasi.</p><p>Vas je dobila ime po vaškem zavetniku sv. Danijelu, v starejših virih pa je imenovana po sv. Angelu ali <span style="font-style:italic">Arhangel</span>, kot se je imenoval grad, ki skupaj s cerkvijo predstavlja osrednji del starega naselja. Prvi znani podatki o naselitvi segajo v halštatsko obdobje, ko je na vrhu griča Turn nastalo gradišče. V antičnem obdobju so ga zasedli Rimljani, od koder so imeli lep razgled in nadzor nad prehodom s Krasa v Vipavsko dolino. Iz tega obdobja so se na vrhu griča ohranili <span class="pagebreak" id="pb.184">184</span> ostanki rimske utrdbe, ki se še danes imenuje Gledanica. V srednjem veku je v prisojnih terasah nastalo naselje, kjer so živeli podložniki grajskih gospodov.</p><p>Štanjel je v goriškem urbarju prvič omenjen leta 1402, v vipavskem pa leta 1499. Iz leta 1402 se v obračunih rihemberškega gospostva prvič omenja tudi mitnico iz Štanjela, iz katere je v 16. stoletju nastal posebni mitniški urad (nem. <span style="font-style:italic">Aufschlagambt zu S Daniell</span>), ki je spadal pod posebno deželnoknežjo upravo. Po interpretacijah znanega goriškega zgodovinarja Simona Rutarja so ugodne trgovske in prometne razmere v Štanjel privabile tržaške Jude, ki so se v vas naselili leta 1564.</p><p>Do leta 1500 je bila vas v lasti goriških grofov, po njihovi smrti so zavladali Habsburžani, takrat pa je trgovski sloves naselja upadel. Okoli leta 1470 je naselje postalo pomembna vojaška utrdba pred Turki, zaradi česar so postavili obzidje. Po koncu nevarnosti, ko je obzidje izgubilo svojo varovalno funkcijo, so se hiše in del gradu naslonile na obzidje in obrambne stolpe, tako da obrambni zidovi hkrati funkcionirajo kot zunanja stena hiš in gradu. Zaradi nezmožnosti širitve so hiše vse do danes ohranile romansko in gotsko zasnovo, z ozkimi ulicami, ki se iztekajo v manjše trge z vaškimi vodnjaki.</p><p>Današnji grad je nastal na območju nekdaj precej manjšega srednjeveškega poslopja. Leta 1508 je njegov poveljnik postal Kristof Cobenzel. Razen kratke beneške zasedbe in posedovanja družine Coronini iz Kromberka so Cobenzli vladali v Štanjelu vse do leta 1810, ko je družina izumrla. Nato so si lastništvo gradu izmenjale številne družine. Co<span class="pagebreak" id="pb.185">185</span>benzli so si štanjelsko cerkev izbrali za družinsko grobno cerkev. V času prve svetovne vojne je grad služil kot bolnišnica za oficirje, v spodnjem delu vasi pa so bile postavljene vojaške postojanke, bolnišnica za vojake in še danes ohranjeno pokopališče. V času med obema svetovnima vojnama je dal naselju poseben arhitekturni in razvojni pomen arhitekt in urbanist Maks Fabiani (1865–1962), rojen v sosednji vasi Kobdilj, ki je bil od leta 1935 do druge svetovne vojne štanjelski župan. Po njegovi zaslugi je grad leta 1938 postal državni prostor družbenega dogajanja; tu je bila občina, šola, zdravniška ordinacija, na grajskem dvorišču pa so se odvijali poletni plesi, koncerti in gledališke predstave. Iz medvojnega obdobja je zgodovino vasi zaznamoval tudi Enrico Ferrari, zdravnik iz Trsta in nečak Maksa Fabianija, ki je odkupil nekaj stavb v utrjenem Štanjelu, zunaj obzidja pa dal zgraditi vrt s parkom, ki danes v Sloveniji velja za najpomembnejšo parkovno ureditev iz časa med obema vojnama. Odkupljene hiše je lastnik po načrtih Maksa Fabianija, ki je tudi zasnoval Ferrarijev vrt, obnovil v t. i. Ferrarijevo vilo, v katero so na počitnice hodili Ferrarijevi sorodniki in drugi meščani iz Trsta. H gospodarskemu razvoju vasi je veliko pripomogla tudi železnica, ki je v vas prišla leta 1907. V drugi svetovni vojni je bil grad z nekaterimi hišami precej uničen, ravno tako vodovodni sistem v Ferrarijevem vrtu in nekatere hiše v kompleksu Ferrarijeve vile. Vaščani pa so vojno preživeli v begunstvu v okoliških krajih. Po usodnem dogodku, ki je bil po mnenju domačinov zgrešena taktična napaka, je Štanjel začel gospodarsko in kulturno drastično nazadovati vse do osemdesetih let 20. stoletja, ko se je zače<span class="pagebreak" id="pb.186">186</span>la revitalizacija grajskega kompleksa, kjer je danes galerija Lojzeta Spacala, vinoteka in manjša restavracija, v bližnjem kvadratnem stolpu pa prostori Ministrstva za gospodarstvo. Na grajskem dvorišču pa še danes lahko spremljamo razne kulturne prireditve.</p><p>Čeprav danes mnogi strokovnjaki Štanjel uvrščajo med arhitekturno tipične kraške vasi, moramo poudariti, da to ne drži. V starem delu Štanjela namreč ne bomo zasledili značilnih kmečkih domačij s posebnimi arhitekturnimi vhodi in zaprtimi dvorišči, kot je to mogoče opaziti v ostalih kraških vaseh, saj je obzidje iz časa turških vpadov in beneških vojn hišam onemogočalo širitev. Za Štanjel je značilen odprti vrstni tip hiš brez dvorišč. Kar povezuje Štanjel z ostalimi kraškimi vasmi, je le gručasta poselitev na vzpetini z ozkimi ulicami. Kljub težkim pogojem bivanja pa so se krajani v preteklosti tudi v zgornjem delu vasi ukvarjali s kmetijstvom, ki predstavlja dopolnilno gospodarsko dejavnost (zlasti prodajo vina) še nekaterim današnjim krajanom.</p><div class="byline"><span style="color:808285">Jasna Fakin Bajec</span></div><div class="pagebreak" id="pb.187">187</div></div><div class="ss3" id="index-body.1_div.2_div.3_div.4"><div class="pagebreak" id="pb.188">188-189</div><h3><span class="head"><span style="color:B01116">Lipica</span></span></h3><p>»<span style="color:B01116">»</span>»<span style="color:B01116">»</span>»<span style="color:B01116">»</span>»</p><div class="figure"><img src="media/KB188.jpeg" alt="" class="graphic"/></div><p>Lipica je obmejno gručasto naselje na južnem delu Krasa, le streljaj od italijanske meje. Leži v bližini morja, vendar jo njegovi blažilni vplivi zaradi nadmorske višine težje dosegajo. Na drugi strani so blizu visoke kraške planote, zato so močni tudi celinski vplivi.</p><p>Kobilarna Lipica je ustanova z dolgo in bogato tradicijo, saj je najstarejša kobilarna na svetu, ki obstaja brez prekinitve od ustanovitve do danes. Zaznamuje jo kultivirana pokrajina travnikov, drevoredov in gozda. Njen nastanek in vzpon sta tesno povezana s Habsburžani. Ustanovil jo je avstrijski nadvojvoda Karel II. (vladal v času 1564–1590), sin cesarja Ferdinanda I. (vladal v času 1531–1564), ki je leta 1580 kupil razpadajočo poletno rezidenco tržaških škofov. Takoj so kupili žrebce in kobile v Španiji ter konje v bližnji Padski nižini; tako so oplemenitili kraškega konja. Kobilarna se je širila tako ozemeljsko kot tudi številčno. To je pospešilo razmah konjereje daleč naokoli, ko je plemstvo kar tekmovalo v ustanavljanju svojih kobilarn. Prvič se je morala čreda umikati pred Napoleonovimi četami. Po koncu vojne (1815) in vrnitvi so odločno poživili čredo z nekaj arabskimi konji, ki jih je monarhija nakupovala na Bližnjem vzhodu. V 19. stoletju so se kljub oddaljenosti od Dunaja in visokim stroškom lotili gradnje novih objektov, pri čemer je bila velikega pomena za vodoprepustna kraška tla izgradnja <span class="pagebreak" id="pb.190">190</span> velike cisterne in vodnega zbiralnika. Poslanstvo kobilarne je bilo v tem obdobju najbolj jasno, načrti obsežni, stalež konj pa se je gibal med 300 in 350. Med prvo svetovno vojno so celotno čredo evakuirali v bližino Dunaja, nekaj več kot polovico konj so po šestih letih vrnili v takratno Italijo. Med obema vojnama se je italijansko vojaško ministrstvo intenzivno ukvarjalo z vzrejo in križanjem konj za potrebe konjenice. Po kapitulaciji Italije so Nemci čredo ponovno odpeljali, tokrat v Sudete, vse do leta 1947, ko je Lipica pripadla Jugoslaviji in se je del črede (11 konj), s katero se je začela obnova, vrnil. Skrb za posestvo v Lipici je dokaj uspešno prevzelo takratno jugoslovansko kmetijsko ministrstvo. Kasneje je prišlo v slovenske roke in do vse večjih finančnih problemov, zato je sledila poleg vzreje konj tudi usmeritev v turizem. Do leta 1980, ko je Lipica praznovala štiristoletnico, sta bila v Lipici zgrajena dva hotela (eden nosi ime Maestoso po začetniku lipiškega konjskega rodu Maestoso), hlev za žrebce v treningu z dvema jahalnicama in hipodrom. V tistem obdobju je Lipica predstavljala enega od stebrov in simbolov slovenskega turizma. Sledila je tudi izgradnja igrišča za golf z devetimi igralnimi polji (1989) in umestitev igralnice v hotel. Leta 1986 so odprli tudi galerijo kraškoprimorskega umetnika Avgusta Černigoja, ki je pustil neizbrisen pečat v zgodovini slovenske likovne umetnosti. Od leta 2011 pa kulturno ponudbo bogati še interaktivni muzej Lipikum, kjer obiskovalec spozna zgodovino Lipice in lipicanca. Muzej je v zgodovinskem stavbnem jedru kobilarne, v nekdanjem objektu Stara depandansa. Posestvo je v celoti in z njegovimi posameznimi deli zavarovano kot kulturna <span class="pagebreak" id="pb.191">191</span> dediščina in naravna vrednota.</p><p>Posestvo v Lipici je rezultat tesnega sožitja med človekom in naravo ter enkraten primer kmetijske pokrajine, ki sta ji dala pečat kraško površje in vzreja konj. Rezultat načrtnega gospodarjenja s prostorom je bilo prepletanje travnatih površin, ostankov redkega (večinoma hrastovega) gozda in drevoredov. Gozd je na posestvu v prvi polovici 19. stoletja obsegal več kot polovico celotnega ozemlja, kar je v primerjavi z okolico skoraj štirikrat več. To je bil kultiviran gozd, v katerem so prevladovala visokorasla debla listavcev, podrastje je bilo redno čiščeno. Gostota dreves je bila majhna in je omogočala pašo. Verjetno so lastniki kobilarne nadzorovali sečnjo dreves, ker je bil pašni gozd ustreznejši za občutljive kraške razmere kot odprti pašnik: drevesa so nudila senco, zavirala izhlapevanje dragocene vode in ščitila pred burjo ter posledično tudi erozijo prsti. Obenem je živina odstranjevala podrastje in gnojila tla. Tipične pokrajinske prvine se zaradi spontanega zaraščanja in uvajanja novih dejavnosti že desetletja umikajo, vendar brez velike finančne podpore države ali donosnega turizma kot dopolnilne dejavnosti Kobilarna Lipica ne more preživeti.</p><div class="byline"><span style="color:808285">Aleš Smrekar</span></div></div></div><div class="ss2" id="index-body.1_div.2_div.4"><div class="pagebreak" id="pb.192">[192-193]</div><h2><span class="head">OBRTI IN VEŠČINE</span></h2><div class="ss3" id="index-body.1_div.2_div.4_div.1"><div class="pagebreak" id="pb.194">194-195</div><h3><span class="head"><span style="color:B01116">Kamnolomstvo in kamnoseštvo na Krasu</span></span></h3><p>»<span style="color:B01116">»</span>»<span style="color:B01116">»</span>»<span style="color:B01116">»</span>»</p><div class="figure"><img src="media/KB194.jpeg" alt="" class="graphic"/></div><p><span style="font-style:italic">Kamen, kamen, samo kamen, kamen …, če bi odnašali jih dan in noč in tisočkrat sto let in oberoč, ne bi odnesli jih milijoni ramen</span>, zapiše Alojz Gradnik v pesmi o Krasu, z naslovom <span style="font-style:italic">Komen</span>. Vendar kamen ni zaznamoval le kraške pokrajine, temveč je predstavljal in predstavlja pomemben element za razvoj kraškega gospodarstva, predvsem kamnolomstva in kamnoseštva, ki še danes omogočata preživetje mnogo kraškim družinam.</p><p>Kamnolomstvo oziroma pridobivanje naravnega kamna v kamnolomih je bilo na Krasu poznano že v antiki, kar nazorno govori ime najstarejšega kamnoloma v Nabrežini Cava Romana. Iz tega kamnoloma so pridobivali kamne za gradnjo večjih mest, zlasti Ogleja. V kamnolomu so še danes vidni znaki ročnega klesanja v živo skalo. Kamen so pridobivali po posebnih postopkih, pri katerih so velike monolitne bloke najprej lomili od kamnite stene in nato obračali na etažo. Nato so kamnite kose klesali v delavnicah, ki so bile v kamnolomu ali drugje po kraških vaseh. Obstajajo trije načini pridobivanja naravnega kamna: klasični, podzemni in sanacijski.</p><p>Najbolj cvetoče obdobje kamnolomostva je bil čas od dvajsetih let 19. stoletja do konca prve svetovne vojne (vr<span class="pagebreak" id="pb.196">196</span>hunec »zlatega obdobja« pa je bilo obdobje od izgradnje Južne železnice leta 1857 do leta 1918). Takrat so se način življenja in estetske smernice spremenile. Zaradi velikih količin obdelanega kamna je naraslo tudi število kamnolomcev in kamnosekov. Odpirali so tudi nove kamnolome, ki so morali biti čim bližje novim gradbiščem. Nemalokrat se je zgodilo, da so prednosti dograjene železnice izkoriščali za hitrejše prevažanje na novo pridobljenega kamna. Železnica je vplivala tudi na vsestranski razvoj mest. V Trstu so tako po odprtju železnice začeli s številnimi večjimi gradbenimi deli. Tudi v tem obdobju je bilo največje središče pridobivanja kamna v Nabrežini, kjer so odpirali tudi nove kamnolome. Z vlakom so vozili kamenje do Trsta in naprej z ladjami, z železnico pa je bila Nabrežina povezana z vsemi velikimi mesti avstro-ogrskega cesarstva.</p><p>Modernejša orodja in pozneje tudi stroje so začeli uporabljati konec 19. stoletja. Postopoma so začeli uporabljati motorje kot pogonsko sredstvo. Še pred uvedbo strojev so bili delavci razporejeni v več skupin. Delo je razporejal vodja (<span style="font-style:italic">kapo</span>). Osrednjo vlogo so imeli kamnolomci (<span style="font-style:italic">kavadurji</span>), ki so lomili kamenje v spodnjem delu kamnoloma. V procesu pridobivanja kamna, od lomljenja oziroma žaganja skladov do prve obdelave, so morali paziti, da niso spregledali nekaterih naravnih napak kamnine npr. <span style="font-style:italic">lapež</span> (žile, po katerih kamen poči oziroma po katerih se kamnina razcepi). Za kamnolomce pa sta bila in sta še vedno pomembna izraza <span style="font-style:italic">libro</span> (tanke razpoke, po katerih se kamnina razcepi) in <span style="font-style:italic">daska </span>(prekinitev v sedimentaciji).</p><p>Kamenje so lomili v skupinah. Pod blokom so izdolbli <span class="pagebreak" id="pb.197">197</span> od 10 do 30 cm globok žleb (<span style="font-style:italic">kunjero</span>). Vanj so na razdalji od 10 do 15 cm zabili železne zagozde, dolge več kot 35 cm. Da bi se stene žlebiča ne krušile in da bi zagozde pritiskale na obe strani enako, so žleb obložili z železnimi ploščicami. Te vložke, ki so bili dolgi od 10 do 20 cm in široki do 10 cm, so imenovali <span style="font-style:italic">švaje</span>. Nato so s težkimi kladivi udarjali po zagozdah. Tako so dvigovali kamnite bloke s prostornino do 10 m<sup>3</sup>. Pridobljene bloke so pozneje sekali in žagali na manjše bloke. Sprva so uporabljali ročne jeklene žage. Pri žaganju pa so si še pomagali s t. i. jeklenim peskom, ki so mu rekli <span style="font-style:italic">masa</span>, in so ga vsipavali v zarezo pred vsakim potegom žage. To sta delala dva žagarja. V enem dnevu sta zarezala le kakih 10 do 15 cm globoko. Ob prelomu iz 19. v 20. stoletje so te žage zamenjale motorne žage (<span style="font-style:italic">gartarce</span>). V Nabrežini so imeli take žage najprej v kamnolomu Andretti, nato v Cavi Romani in potem še v drugih.</p><p>Odpadno kamenje (<span style="font-style:italic">škaje</span>) so odnašali vajenci (<span style="font-style:italic">grzuni</span>). Odnašali so jih s pomočjo <span style="font-style:italic">nečk</span> (podolgovata plitva posoda iz enega kosa lesa). Nad kamnolomom je bil <span style="font-style:italic">vinč</span> – priprava na škripec, s katero so težke kamnite bloke vlekli iz klade z dna (<span style="font-style:italic">jave</span>) na določeno mesto nad kamnolomom (<span style="font-style:italic">plac</span>). To delo so opravljali delavci, imenovani <span style="font-style:italic">težaki</span>, in sicer po dva na vsaki strani oziroma na vsaki (<span style="font-style:italic">kluki</span>). Ko so bili kamniti bloki na ustreznem mestu, so jih prevzeli <span style="font-style:italic">šp’ntači</span> ali <span style="font-style:italic">zbosadorji</span>. Ti so jih na grobo obdelali s <span style="font-style:italic">špico</span> (koničasto orodje), <span style="font-style:italic">macolo </span>(težko železno kladivo) ali navadnim kladivom, imenovanim <span style="font-style:italic">škajavnik</span>. <span style="font-style:italic">Šp’ntači</span> in <span style="font-style:italic">kavadurji</span> so bili Kraševci ali Furlani. Uporabljali so tudi težje orodje, npr. kladiva so bila težka tudi do treh kilogramov in pol. Grobo obdelane <span class="pagebreak" id="pb.198">198</span> kamne so <span style="font-style:italic">šp’ntači</span> obdelali z manjšim dletom (<span style="font-style:italic">pančotom, punčotom).</span></p><p>Mojstri, ki so prevzeli grobo obdelane kamne, so bili klesarji ali <span style="font-style:italic">štancarji</span>. Kamnosek je tako prevzel obdelovanje zunanjščin in notranjščin, oblikoval je portone, cerkvene oltarje, konzole ter z bogato oblikovanimi vodnjaki in kamnitimi žlebovi poudaril pomen pitne vode.</p><p>Po drugi svetovni vojni se je močno razbohotilo industrijsko pridobivanje naravnega kamna. Tedaj je bila Slovenija že zelo dobro preskrbljena z lastnimi kamnolomi. Med najboljšimi kamnolomi na Krasu so bili Repen, Vrhovlje, Kopriva, Gabrovica, Kostanjevica, Kazlje in Škrbina. Po podatkih za leto 2011 ima na Krasu sedem kamnolomov rudarske pravice, od tega so aktivni štirje: Lipica 1 in Lipica 2, Debela Griža pri Povirju in kamnolom Doline.</p><div class="byline"><span style="color:808285">Davor Kernel</span></div><div class="pagebreak" id="pb.199">199</div></div><div class="ss3" id="index-body.1_div.2_div.4_div.2"><div class="pagebreak" id="pb.200">200-201</div><h3><span class="head"><span style="color:B01116">Vinogradništvo in teran</span></span></h3><p>»<span style="color:B01116">»</span>»<span style="color:B01116">»</span>»<span style="color:B01116">»</span>»</p><div class="figure"><img src="media/KB200.jpeg" alt="" class="graphic"/></div><p>Vinogradništvo na Krasu ima vsaj dve tisočletji dolgo tradicijo. V začetku našega štetja je rimski pisec Plinij zapisal, da je žena cesarja Avgusta pripisovala svojo visoko starost uživanju vina pucinum, ki so ga pridelovali na kamnitih gričih, nedaleč od izvira reke Timav. Plinij je zapisal tudi, da ni vina, ki bi bilo zdravilnejše. V srednjem veku so ob prvem obisku mesta Videm v bližnji Furlaniji visokim gostom darovali vino teran. V Ljubljani je v 16. stoletju potekala živahna trgovina z vinom, in pregled popisa vina v Ljubljani leta 1582 nam pove, da sta teran in vipavec popolnoma obvladovala ljubljanski vinski trg. Janez Vajkard Valvasor je v <span style="font-style:italic">Slavi vojvodine Kranjske</span> leta 1689 zapisal: <span style="font-style:italic">V Vipavski dolini</span> […] <span style="font-style:italic">in na Krasu pridelujejo kar najodličnejša vina različnih sort, in sicer v mogočno velikih količinah. Med njimi imajo rdeča vina različna imena, na primer teran (Terant), marcevin ali marcemin, pinelo ali pignol, refošk (Refoschko), pa še veliko drugih najrazličnej in še mnoga drugaših sort</span> (<span style="font-style:italic">Čast in slava vojvodine Kranjske</span>, 1. knjiga, Ljubljana, Zavod dežela Kranjska, 2009–2013, str. 270). V 19. stoletju je bil teran zelo priljubljeno in najdražje vino v Trstu. Matija Vertovec (1844) je v knjigi <span style="font-style:italic">Vinoreja za Slovence</span> med rdečimi sortami omenjal tudi refošk, ki je žlahtna trta za terane. Maksimilijan Ripper, nadzornik na kmetijskem poskuševališču v Gorici, je bil tako navdušen nad teranom, da je opravil številne anali<span class="pagebreak" id="pb.202">202</span>ze terana in leta 1910 napisal knjižico <span style="font-style:italic">Kraški teran</span>. Med drugim je zapisal, da nas <span style="font-style:italic">prijetna kislina v teranu</span> [...] <span style="font-style:italic">draži in vabi, da ga le naprej pijemo in nam prav očitno vzbuja tek, da nam po njem tudi jed diši</span> (Kraški teran, Tomaj, Agrarna skupnost, 2003, str. 5). O izvoru imena sta dve razlagi: iz besede <span style="font-style:italic">terra</span> – zemlja ali po času zorenja rdečepecljatega tipa refoška, ki zori bolj zgodaj – »ta rani«. Njegov strokovni pomen pa je leta 1999 predstavil tudi Miran Vodopivec v knjigi <span style="font-style:italic">Kraški teran</span>. Vsi ti zgodovinski viri pa tudi stare trte na Krasu (Šepulje preko 230 let stara refoškova trta, Merče – iz časa Napoleona) pričajo o gojenju vinske trte in bogati tradiciji pridelave terana in drugih vin na Krasu.</p><p>Vinorodni okoliš Kras, ki se deli na podokoliš Kraška planota in Vrhe, je eden izmed štirih vinorodnih okolišev Primorske in obsega 600 hektarov vinogradov, ki jih obdeluje skoraj 900 vinogradnikov. Območje leži v občinah Sežana, Komen in Miren-Kostanjevica. Vinogradi se razprostirajo predvsem na temnih ploščastih apnencih, v katerih zasledimo vložke temno sivih bituminoznih apnenih skrilavcev in rožencev. Na Kraški planoti raste vinska trta na rdečerjavih spranih tleh z imeni <span style="font-style:italic">jerina</span>, <span style="font-style:italic">jerovica</span> ali <span style="font-style:italic">terra rossa</span>. Kraška ilovica nastane s preparevanjem apnenca in dolomita, zaradi večjega deleža železovih oksidov pa je rdeče barve. Glede na pedoklimatske značilnosti vinorodnih okolišev je s pravilnikom predpisano, katere vinske sorte (sortiment) je dovoljeno saditi; tako imamo priporočene sorte, ki predstavljajo gospodarsko osnovo pridelave v okolišu, in dovoljene sorte, ki dopolnjujejo pridelavo vin. Priporočeni sorti v vinorodnem okolišu Kras – podokoliš Kraška plano<span class="pagebreak" id="pb.203">203</span>ta sta refošk (zastopanost je 75 %) in malvazija (6 %); med dovoljene sorte pa spadajo še vitovska grganja – stara bela sorta, chardonnay, sauvignon, beli pinot, sivi pinot, merlot in cabernet sauvignon. Podokoliš Vrhe, kjer so tla lapornata, pa ima sortiment Vipavske doline. Vinska trta je vzpenjalka in za uravnavanje rasti ter rodnosti jo vinogradniki obrezujejo in oblikujejo v določeno gojitveno obliko. Na Krasu se vinsko trto v glavnem goji na šparonskih gojitvenih oblikah (enokraki in dvokraki Guyot) in na latniku. Večina vinogradov je vključenih v integriran način pridelave grozdja, ki je naravi prijaznejši, saj gre za nadzorovano in omejeno uporabo zaščitnih sredstev in za pretežno ozelenjena tla, kar daje večje biotsko pestrost.</p><p>In zakaj je teran tako žlahtno vino? Po <span style="font-style:italic">Pravilnik o vinu z oznako priznanega tradicionalnega poimenovanja</span> iz leta 2000 je teran avtohtono slovensko vino, pridelano na Kraški planoti iz sorte refošk in zaščiteno s priznanim tradicionalnim poimenovanjem (skrajšano PTP). <span style="font-style:italic">Teran PTP, Kras </span>je v Evropski uniji zaščiteno ime za vino z zaščitenim geografskim poreklom. Potrošniki pa lahko izberejo tudi <span style="font-style:italic">izbrani teran PTP, Kras</span>, ki označuje še višjo kakovost vina. Vino je temnordeče karminaste barve, z rubinastimi in vijoličnimi toni. Sadna, sortna cvetica spominja na maline, rdeči ribez in borovnice. Po okusu je suho, sadno, polno, mineralno, strukturno in z bogatim dolgim pookusom. Za vino je značilna zmerna alkoholna stopnja in nekoliko višje skupne kisline in mlečna kislina, ki daje vinu žametno mehkobo. Teran PTP ima značilno višjo vsebnost polifenolnih snovi (antocianidini, f lavonoli, resveratrol), ki z antioksidacijsko <span class="pagebreak" id="pb.204">204</span> močjo zaviralno vplivajo na razvoj bolezni srca in ožilja. Bogato je z minerali in vitamini. Njegovi zdravilni učinki so bili omenjeni že v zgodovini in današnja znanost potrjuje in dograjuje pozitivne zdravilne učinke zmernega uživanja terana. Vino ponujamo mlado, vendar ob primerni tehnologiji in dobri dozorelosti grozdja lahko pridelamo tudi vino, ki ga staramo več let. Teran PTP ponudimo h kraškemu pršutu, močnim in začinjenim sirom, salamam, panceti, rdečemu mesu in divjačini. Tako ostaja teran, to krepko, temno rubinasto vino, veliki sin kraške rdeče zemlje, preplet podnebja ter znanja in pridnih rok kraškega človeka. Srečko Kosovel je v pesmi <span style="font-style:italic">Gorečke</span> zapisal: <span style="font-style:italic">Steče v klet in prinese mi vina. Terana, kipečega, močno opojnega</span> …</p><p>Posebnost Krasa je tudi stara bela sorta vitovska grganja, razširjena na obeh staneh meje. Poreklo ni znano, omenja pa jo Matija Vertovec (1844), ki domneva, da je trta samonikla. O tradiciji pridelave in pomenu te sorte govorijo tudi preko 100 let stare trte, ki rastejo ob kraških domačijah in v vinogradih.</p><div class="byline"><span style="color:808285">Majda Brdnik</span></div></div><div class="ss3" id="index-body.1_div.2_div.4_div.3"><div class="pagebreak" id="pb.205">205</div><h3><span class="head"><span style="color:B01116">Osmica</span></span></h3><p>»<span style="color:B01116">»</span>»<span style="color:B01116">»</span>»<span style="color:B01116">»</span>»</p><div class="figure"><img src="media/KB205.jpeg" alt="" class="graphic"/></div><p><span style="font-style:italic">Osmica</span> je oblika prodaje neustekleničenega in ustekleničenega vina z geografskim poreklom na drobno, v objektu, kjer se vino neguje in hrani, torej neposredno pri pridelovalčevem domu. Ime <span style="font-style:italic">osmica</span> izhaja iz slovenske besede osem. To ime je dobila zato, ker je osmica navadno trajala osem dni. Poleg te razlage obstaja še druga: ime naj bi izhajalo iz besede <span style="font-style:italic">osminka</span>, ki je bila včasih najbolj razširjena mera za pitje vina (osminka litra je 1,25 dcl). Za označevanje osmic se uporablja lesene smerokaze z napisom osmica,<span class="pagebreak" id="pb.206">206</span> na koncu katere visi bršljanova ali lovorjeva veja. Ti smerokazi stojijo na bližnjih cestnih križiščih in vodijo neposredno do kraja, oziroma prostora, kjer se osmica prireja.</p><p>Pisni viri poročajo, da pravica točenja vina izvira iz časov nemškega cesarja Karla V. Ta pravica je obstajala tudi kasneje, v času vladanja avstrijskega cesarja Jožefa II., sina Marije Terezije. Leta 1784 je bil izdan dekret, ki je vinogradnikom dovoljeval osemdnevno točenje vina. Tako je lahko kmet oziroma vinogradnik prodajal vinske viške preteklega leta v »vinotoču pod vejo«. V času Avstro-Ogrske je bil leta 1886 izdan Zakonik in uzakonik za Avstrijsko-ilirsko primorje, ki je prav tako dovoljeval točenje in prodajo vina.</p><p>Osmice, ki imajo več kot dvestoletno tradicijo, prirejajo v deželi Furlanija - Julijska krajina v Italiji in na Primorskem v Sloveniji. Na Slovenskem so osmice potekale do leta 1943; ponovno so jih začeli prirejati v osemdesetih letih 20. stoletja, in sicer v naslednjih primorskih občinah oziroma današnjih upravnih enotah: koperski, sežanski, novogoriški, ajdovski. Čeprav so osmico nekoč prirejali osem dni, jo danes vinogradnik lahko priredi dvakrat po deset dni na leto v Sloveniji in enkrat na leto za mesec dni v deželi Furlanija - Julijska krajina.</p><p>Prvotni namen prirejanja osmic je bila izključno prodaja domačega vina. Po prvi svetovni vojni so na osmicah poleg vina ponujali trdo kuhana jajca. Kasneje, v šestdesetih letih 20. stoletja, ko se je gospodarski položaj izboljšal, so v osmicah začeli ponujati pestrejši izbor doma pridelane hrane: suhomesnate izdelke (pršut, suha salama, panceta, vratovina, prata, klobase), sir, sočivje (kumarice, vložene paprike,<span class="pagebreak" id="pb.207">207</span> jajčevci (melancane) v oljčnem olju, oljke ipd.) in kruh. V Sloveniji lahko prireditelji poleg omenjene hrane svojim gostom ponudijo tudi domače sirove in orehove štruklje. V Furlaniji - Julijski krajini ponudba sladic ni dovoljena. Mnogi prireditelji osmic želijo svojim gostom ponuditi nekaj posebnega, na primer paradižnik v oljčnem olju, frtaljo s spomladanskimi zelišči ipd., z namenom, da bi se razlikovali od drugih osmic.</p><p>Osmice so se v času svojega pojava in obstoja spreminjale in prilagajale novim razmeram ter pogojem. Na spremembe in prilagajanje je vplivalo posamezno zgodovinsko obdobje s svojimi političnimi, gospodarskimi in ekonomskimi okoliščinami. V času Avstro-Ogrske in v obdobju fašizma je bilo prirejanje osmic izrednega pomena. Osmice so postale za slovensko govoreče prebivalstvo središče družbenega življenja. Zahajanje v osmico je ljudem pomenilo priložnost za srečevanje in poskušanje vina. Danes ljudje obiskujejo osmice z namenom preživljanja prostega časa s prijatelji, spoznavanja lokalne kulinarike in spoznavanja novih krajev. Vsaka osmica v letih svojega obstoja zaradi (specifičnosti) ponudbe hrane, prostora in kraja, kjer se osmica nahaja, prijaznosti prireditelja in ugodnih cen, ki so nižje, kot v gostilnah, privablja stalne obiskovalce.</p><p>Osmica pomeni obogatitev turistične ponudbe in prepoznavnost krajev, kjer se osmice prirejajo. Mnogi kraji v Furlaniji - Julijski krajini in v Sloveniji so postali poznani prav zaradi osmic.</p><div class="byline"><span style="color:808285">Alja Kotar</span></div></div><div class="ss3" id="index-body.1_div.2_div.4_div.4"><div class="pagebreak" id="pb.208">208-209</div><h3><span class="head"><span style="color:B01116">Ledenice</span></span></h3><p>»<span style="color:B01116">»</span>»<span style="color:B01116">»</span>»<span style="color:B01116">»</span>»</p><div class="figure"><img src="media/KB208.jpeg" alt="" class="graphic"/></div><p>Slabe razmere za kmetijstvo so prisiljevale kmeta v neagrarne vire zaslužka in glede na to, da je potreba mest po hlajenju, ohranjevanju živil in pijač prisotna že od nekdaj, na Krasu idealni pa so bili za pridobivanje ledu ustrezni naravni pogoji, so to Kraševci s pridom izkoristili. Nastala je trgovina z ledom, ki so ga shranjevali v posebnih objektih, imenovanih ledenice.</p><p>Pridobivanje ledu se je izredno razširilo v 19. in prvi polovici 20. stoletja. V okolici Trsta je bil največji porabnik ledu Trst, ki ga je potreboval za mesto in za preprodajo v Benetke, Koper, Tržič. Drugi vzrok za razvoj ledeničarstva je bil v industrijski proizvodnji piva (npr. nastanek pivovarne Adria leta 1820 v Senožečah).</p><p>Dve tretjini ledenice je bilo vkopanih v zemljo. Starejša kritina je bila slamnata, mlajša, ki ni bila tako izolirana, pa opečnata oziroma korčna. Večina ledenic je bilo cilindrične oblike, redke so bile kvadratne, tunelskega tipa ali kar v obliki naravnih jam. Zgrajene so bile iz suhega zidu, navadno v vrtači ali v izkopani jami. Da ne bi prepuščale toplote, so imele le eno odprtino, in sicer majhna vrata. Na območju Hrpelj in Kozine je zadnja ledenica delovala do leta 1960 v Nasircu. Največja ledenica je v vasi Kačiče - Pared na Divaškem krasu. Zgrajena je bila leta 1860, globoka je bila 19 m, premer je imela velik 17 m, njen podpor<span class="pagebreak" id="pb.210">210</span>ni steber za streho pa je bil visok 22 m.</p><p>Led so pridobivali pozimi v vodnih zbiralnikih – <span style="font-style:italic">kalih </span>poleg ledenic. Ob ostrih zimah je kal lahko dal za dve ledenici oziroma 70.000 kg ledu. Ko je gospodar ugotovil, da je led dovolj debel, je najel kmete, ki so led spravili. Temperatura je morala biti pod 0 °C. Velike kose ledu (<span style="font-style:italic">plahte</span>), ki so jih v kalu nasekli s sekirami, so s kavlji (<span style="font-style:italic">rampini oziroma capini</span>) odvlekli do ledenice. Le v primeru večje razdalje so jih peljali s posebnim vozom (<span style="font-style:italic">kasonom</span>). Plošče so razsekali na manjše kose bolj ali manj enakih dimenzij. Z izjemo redkih, ki so imeli vitelj, korito ali <span style="font-style:italic">vinč</span>, so led nosili v ledenico po lestvi. Led so metali na mehko podlago iz zdrobljenega ledu, ki so ji rekli <span style="font-style:italic">baba</span>. V ledenici so ga zlagali v vrste kot <span style="font-style:italic">škrle</span> na strehi. Med posameznimi bloki ali na vrhu so za izolacijo dali bukovo listje ali slamo. Zapolnitev ledenice so proslavili in ledenico nato zaprli do poletnih mesecev.</p><p>Led so poleti nalagali v nočnih urah. Pri večini ledenic so nosili led iz ledenice kmetje na ramah po lestvi. Pri tem so bili <span style="font-style:italic">mokri ko žmaus</span>. Le redkim, bogatejšim so bile muke prihranjene z vitlom, pri čemer so dvigali, vintali iz ledenice zaboj ledu, imenovan <span style="font-style:italic">kofa</span>. Led, naložen na <span style="font-style:italic">kason</span> (posebni voz za prevažanje ledu), so prekrili z vrečevino ali platnom in se v nočnih urah z volovsko, redkeje konjsko vprego odpravili v Trst. Za razliko od večine stvari za led ni bilo potrebno plačati carin (<span style="font-style:italic">dacije</span>). Led so vozili tudi v skladišče ledu v Hrpelje, Koper in z vlakom do Pulja.</p><p>Lastniki ledenic so bili precej premožni kmetje. Večkrat sta si lastništvo ledenice delila dva kmeta, niso pa bile redke niti ledenice v lastništvu celotne vaške skupnosti. Samo v <span class="pagebreak" id="pb.211">211</span> okolici Hrpelj in Kozine z delom Matarskega podolja in Divaškega krasa naj bi ob koncu tridesetih let 20. stoletja delovalo okrog sto ledenic.</p><p>Med novimi stvarmi, ki so jih ljudje prinesli domov s Trsta, je bila predhodnica hladilnika – to je skrinja za led, ki so ji rekli <span style="font-style:italic">jecera</span>. Med svojimi stranicami je imela prostor, ki so ga napolnili z ledom.</p><div class="byline"><span style="color:808285">Katja Hrobat Virloget</span></div></div><div class="ss3" id="index-body.1_div.2_div.4_div.5"><div class="pagebreak" id="pb.212">212-213</div><h3><span class="head"><span style="color:B01116">Sadjarstvo v Brkinih</span></span></h3><p>»<span style="color:B01116">»</span>»<span style="color:B01116">»</span>»<span style="color:B01116">»</span>»</p><div class="figure"><img src="media/KB212.jpeg" alt="" class="graphic"/></div><p>Območje Brkinov je že od nekdaj znano po pridelavi sadja, predvsem jabolk, češpelj in češenj, saj so v tem predelu za to ugodne klimatske in siceršnje danosti (npr. ustrezna zemlja). Brkini so edino območje v Sloveniji, kjer uspeva sadje na tako visoki nadmorski višini – do 700 metrov nad morjem. K izredni kakovosti brkinskega sadja pripomorejo ostro podnebje z velikimi temperaturnimi razlikami med dnevom in nočjo (pravijo, da jabolko dobi okus v hladnih poletnih nočeh), primerna količina padavin (ne sme biti niti preveč suho niti prevlažno), velika količina sončnih dni (v Brkinih je okoli 2000 sončnih ur letno) ter primerno globoka tla na f lišu, ki so nekoliko bolj glinasta in zaradi tega boljše zadržujejo vlago.</p><p>Prvi zametki brkinskega sadjarstva so nam znani iz druge polovice 18. stoletja, ko je začela država navajati svoje podložnike h gojitvi sadnega drevja. Vendar so Brkinci gojili sadno drevje že prej. Med drugim tudi z namenom, da bi utrdili ogolela strma pobočja po močnem izsekavanju gozda, za kar je sadno drevje zelo primerno. Do konca 19. stoletja se je sadjarstvo v Brkinih zelo razmahnilo, saj ni bilo kmetije, ki ne bi gojila sadja. Sadovnjaki, zasajeni pred prvo svetovno vojno, so v obdobju med svetovnima vojnama polno rodili. Po drugi svetovni vojni pa je sadjarstvo glede na ostala področja v Sloveniji začelo zaostajati, ker ni bilo inve<span class="pagebreak" id="pb.214">214</span>sticij v obnovo. Ponovno je zacvetelo v petdesetih letih, ko je kmetijska zadruga iz Ilirske Bistrice iz sredstev za poravnavo škode žledoloma leta 1952 v Brkinih zasadila 10 hektarov nasadov sadovnjakov starih sort. Po uspehu te zasaditve so v zadnjih desetletjih 20. stoletja zasadili večino danes obstoječih sadovnjakov. Večje obnove sadovnjakov so se pričele po letu 1974 in se nadaljevale do leta 1994. Od takrat pa je obnov zopet vedno manj.</p><p>Brkinski sadjarji so bili že v 19. stoletju pomemben pridelovalec svežih jabolk in sliv, ki so jih prodajali v Trst in Reko ter tudi v bolj oddaljena mesta, kot so Dunaj, Pariz in London. Že takrat so ponujali tudi suho sadje (krhlje so imenovali <span style="font-style:italic">brkinske fige</span>, olupljene in sušene češplje pa <span style="font-style:italic">prunele</span>) in žganje. Zelo znana in dragocena je bila več let stara brkinska slivovica, ki je danes zaščitena z geografskim poreklom kot <span style="font-style:italic">brkinski slivovec</span>.</p><p>V Brkinih so sadjarstvo pospeševali predvsem izobraženi učitelji in župniki. Kmetija Dujc iz Zavrhka je med letoma 1885 in 1890 na razstavah v Parizu in Dunaju za brkinsko jabolko in češpljo dobila visoka priznanja.</p><p>Poleg intenzivnega sadjarstva, ki predstavlja pomemben delež pri dohodku na kmetiji, pa so v Brkinih številni travniški nasadi in vrste sadnega drevja, ki so bile posajeni v brežine ob njivah. Večina teh nasadov ni oskrbovana in rodijo izmenično. Po ocenah je v Brkinih v naravi še približno 70 tisoč češpelj, 50 tisoč jablan, 6500 hrušk, 6200 češenj in 5300 orehov. Travniški sadovnjaki so postali zanimivi predvsem zaradi predelave sadja v sadne sokove, kise, mošt in sadna žganja. Med sadnimi vrstami prevladujejo ja<span class="pagebreak" id="pb.215">215</span>blane, češplje, hruške in češnje. Pri jablanah so zastopane stare sorte, ki so odpornejše na bolezni in škodljivce, kot so bobovec, goriška sevka, krivopecelj, mošancelj, pri hruškah tepke, ozimke, putrovke in moštnice, pri češpljah pa različni tipi domače češplje. Sadje v travniških sadovnjakih se prideluje na sonaravni, ekološko neoporečen način.</p><p>Danes je večina kmetij v Brkinih vključena v integrirano pridelavo sadja, zaradi travniških nasadov in ugodne lege pa je veliko možnosti tudi za ekološko pridelavo. Večina kmetij se zaradi spremenljive cene sadja na trgu usmerja k predelavi različnih sadnih izdelkov.</p><div class="byline"><span style="color:808285">Davor Krepfl</span></div></div><div class="ss3" id="index-body.1_div.2_div.4_div.6"><div class="pagebreak" id="pb.216">216</div><h3><span class="head"><span style="color:B01116">Pastirstvo v Brkinih</span></span></h3><p>»<span style="color:B01116">»</span>»<span style="color:B01116">»</span>»<span style="color:B01116">»</span>»</p><p>Pastirstvo in reja drobnice imata v Brkinih dolgo zgodovino, saj njune korenine segajo verjetno že v mlajšo kameno dobo, ko so v ta prostor prišli prvi pastirji in poljedelci. To potrjujejo najdbe kosti drobnice iz jam in spodmolov (prostor pod previsom v skalovju), v katerih so bivali. Praksa reje drobnice se je nadaljevala skozi celotno prazgodovino, antiko in srednji vek. Na podlagi etimoloških raziskav se domneva, da je bila vas Kozjane naseljena razmeroma zgodaj v srednjem veku in da so se prvi prebivalci ukvarjali z rejo koz. Prvi prebivalci nekaterih vasi na robu Brkinov v ljudskem izročilu so bili pastirji, na primer vasi Materija in Markovščina. Izročilo ima zelo verjetno izvor v času poznega srednjega veka, ko je prišlo v Brkinih zaradi ekonomske krize, vojn in turških vpadov do opustitve kmetij, nekje celih vasi. Zaradi tega se je v 16. stoletju začelo naseljevati v Brkine prebivalstvo s hrvaškega Primorja – Uskoki. Z njimi se zopet razmahne pastirstvo s premikanjem čred glede na letni čas v različne sosednje pokrajine okoli Brkinov, katerega začetki segajo že v 9. stoletju. Takšno vrsto paše imenujemo <span style="font-style:italic">transhumanca</span>, v Sloveniji pa je bila najbolj razširjena v zahodni Sloveniji. Predvsem je šlo za pastirje, ki so skrbeli za več sto ovac, niso pa imeli kmetije in lastne zemlje, lastnik ovac je bil namreč kakšen večji kmet. V t. i. pašnem <span class="pagebreak" id="pb.217">217</span> ciklu so se čez zimske mesece premaknili v Istro ali pa v Furlanijo, kjer so pasli po gmajnah, pašnikih, poljih in strniščih. Ko je nastopila pomlad in začetki obdelovanja polj, so črede odgnali preko dežele in jih čez poletje pasli na višje ležečih pašnikih in gozdovih Snežnika in Javornikov. Takrat so zbrali več tropov skupaj, da so šteli tudi po 1000 ovac, ter najeli še nekaj pastirjev iz Čičarije ali Istre. Ti so potem pasli trope ovac skozi celotno poletje, si postavili koče (imenovane <span style="font-style:italic">kozare</span>) in ograde za ovce ter delali sir, katerega del je bil tudi njihovo plačilo za delo. Lastniki črede so vsako leto plačali najem zemlje za pašo lastnikom gozdov, takrat v lasti različnih plemiških družin in zemljiških gospodov. Jeseni v septembru so odgnali ovce na nižje pašnike in vrnili kmetom ovce, ki so jih dali na pašo. Nato so se vrnili na pašnike pod Snežnik (vendar na nižji nadmorski višini) in okoliške pašnike vasi, z decembrom pa so jih odgnali zopet v Istro ali pa Furlanijo. Taka oblika paše se je obdržala do konca 19. stoletja, nato pa je zaradi razdelitve vaške gmajne, ukinitve privilegija paše v snežniških gozdovih, pogozdovanja Krasa in intenzivnejšega poljedelstva in vinogradništva v Istri počasi izginilo oziroma se je omejilo na Vremščico in zimsko pašo v zaledju Trsta ter Furlanijo. S tem se je tudi število drobnice v Brkinih drastično zmanjšalo in izgubilo vodilo kmetijsko vlogo, ki jo je v 20. stoletju prevzela vzreja govedi in proizvodnja mleka.</p><div class="byline"><span style="color:808285">Jošt Hobič</span></div></div><div class="ss3" id="index-body.1_div.2_div.4_div.7"><div class="pagebreak" id="pb.218">218</div><h3><span class="head"><span style="color:B01116">Ribiška in pomorska dediščina na Krasu</span></span></h3><p>»<span style="color:B01116">»</span>»<span style="color:B01116">»</span>»<span style="color:B01116">»</span>»</p><p>V obmorskem pasu tržaške pokrajine je bila vse do zadnjih desetletij 20. stoletja razvita živahna ribiška dejavnost, ki je nudila preživetje številnim družinam v vaseh od Škednja, nekdanje vasi med Miljami in Trstom, vse do Devina in Štivana. V samem jedru Trsta ni bil namreč vse do konca 18. stoletja registriran noben poklicni ribič, medtem ko pa jih je bilo veliko v naslednjih okoliških vaseh: v Škednju, v Barkovljah, na Kontovelu, v Križu, Nabrežini in Devinu. Do ribolova so imeli pravico tudi vsi lastniki, ki so imeli vinograde in oljčnike ob morju, zato v arhivskih virih med ribiči naletimo tudi na prebivalce vasi, ki se nahajajo bolj v zaledju kraških vasi.</p><p>Ribiči na Tržaškem so se do 20. stoletja večinoma ukvarjali z ribolovom ob obali, saj njihovi kraji niso premogli pristanov, v katere bi pospravili ladjevje pred valovanjem morja. Zato so bili prisiljeni še v 20. stoletju uporabljati zelo arhaično plovilo, ki je bilo izdolbeno iz enega kosa lesa. Temu plovilu so pravili <span style="font-style:italic">čupa</span> in iz njegovega imena sklepamo, da ima že praslovanske korenine. <span style="font-style:italic">Čupa</span> je plovilo z ravnim dnom, ki ga je z vitlom mogoče brez večje škode potegniti na kopno in ga tako obvarovati pred nevihtami. Na tržaški obali bomo zato v bregu naleteli tudi <span class="pagebreak" id="pb.219">219</span> na posebne obzidane prostore – <span style="font-style:italic">fasale</span>, kamor so ribiči svoje <span style="font-style:italic">čupe</span> pospravljali pred valovanjem morja. Zadnja v celoti ohranjena čupa je čupa Marija, ki je bila last Babčevih iz Nabrežine in jo je leta 1947 odkupil Milko Matičetov. Ugotovil je namreč, da je takšno arhaično plovilo sredi moderne Srednje Evrope izjemen pojav in da je v slovenskem kontekstu neponovljiv in zato dragocen pričevalec slovenske pomorske zgodovine. Od leta 2006 je čupa Marija razstavljena v Etnografskem muzeju v Ljubljani v sklopu tamkajšnje stalne razstave.</p><p>V drugi polovici 19. stoletja so ribiške vasi postopoma dobile večje pristane, zaradi katerih so si lahko ribiči kupili ali izdelali večje čolne. Najbolj razširjeno plovilo je bila mala <span style="font-style:italic">ščifa</span>, sledil mu je <span style="font-style:italic">top</span>. Največji čoln, <span style="font-style:italic">bragoc</span>, so premogle le posamične premožnejše in podjetnejše družine. Največ ladjevja je premogla vas Križ, prebivalci vseh vasi skupaj pa imeli leta 1885 v lasti 541 ribiških plovil.</p><p>Mala plovila so ribičem omogočala bolj statičen ribolov, saj so za vlečne mreže potrebni večji in hitrejši čolni. V zakoličene ali zasidrane mreže so ribiči lovili ciplje, sardele, morske liste, lignje in druge bele in modre ribe. Med vsemi vrstami ribolova je bil gotovo najbolj pomemben tunolov, ki je potekal od avgusta do oktobra, ko je morje najtoplejše. Tuni se takrat v jatah pomikajo tik ob obali, zato so jih imeli ribiči priložnost prestreči na njihovi poti. Pravili so, da gredo <span style="font-style:italic">čakat tone</span>. V bregu so bili tako ves čas nameščeni trije izvidniki, ki so jim pravili <span style="font-style:italic">kolnarji</span>. Opazovali so morje in ko so zagledali jato tunov, so iz brega zakričali povelja ribičem, ki so čakali ob obali na posebnem <span class="pagebreak" id="pb.220">220</span> čolnu (<span style="font-style:italic">tonera</span>). Istočasno so se k morju pognali tudi ljudje iz vasi, da bi jim pomagali. Ribiči v <span style="font-style:italic">toneri</span> so v manj kot desetih minutah obkolili jato tunov s tudi petsto metrov dolgo mrežo. Nato so morali mrežo s skupnimi močmi potegniti iz vode. Mokra mreža je lahko tehtala tudi eno tono, zato je bila dobrodošla vsakršna pomoč. Ko so tune približali kopnu, so jih fantje in otroci zmetali na obalo. Ulov se je potem po deležih razdelil med lastnika tonere in vse ribiče, nato pa še med vse pomočnike. Velik ulov je lahko za marsikatero ribiško družino predstavljal pomembno prelomnico, saj je bilo mogoče zaslužiti toliko, da so si obnovili ali razširili hišo ali pa npr. hčerki omogočili bogato doto. Posebnost slovenskega tunolova je v tem, da je potekal brez pretakanja krvi in je v tej obliki edinstven primer v svetovnem merilu. Tonere in mreže za tunolov so bile zelo drage, zato so jih v fevdalnem sistemu posedovali le plemiči, ki so jih oddajali v najem ribičem in v zameno za najemnino dobivali polovico ulova.</p><p>Ribe so obvezno prodajali v ribarnico v Trstu, poleg tega pa so skušali ribiči svoj ulov prodati tudi na lastno pest. Pri tem so jim priskočile na pomoč žene, ki so višek ulova naložile v košaro, jo posadile na glavo in nosile na prodaj po okoliških vaseh. Tem ženskam so pravili <span style="font-style:italic">peškadorke</span> in so v glavnem prihajale iz Križa. Med seboj so si rajone in vasi, v katere so hodile, porazdelile zelo natančno, obiskale pa so jih enkrat tedensko. Nekatere so svoj tovor naložile na vlak in ga zapeljale v notranjost Krasa, v Furlanijo in tudi do Postojne.</p><p>Vasi ob morju so poleg ribištva poznale tudi druge go<span class="pagebreak" id="pb.221">221</span>spodarske panoge, ki so bile povezane z morjem. Tako so v Barkovljah postavili <span style="font-style:italic">škvere</span> – ladjedelnice in služili s prodajo balastnega kamenja tovornim ladjam v tržaškem pristanišču. Na Kontovelu so se mnogi fantje v avstrijski vojaški mornarici, po razpadu avstro-ogrske monarhije pa v italijanski mornarici, izučili za poklic potapljača. Po odpoklicu iz vojske so delali pri gradnji pristaniških objektov in ladijskih popravilih. V Križu je marsikateri vaščan postal ladijski inženir ali mornar.</p><p>Slovensko ribištvo je doživelo dober razvoj z ustanovitvijo ribiške zadruge leta 1908, takšne oblike združevanja pa je avstro-ogrska uprava zelo podpirala. S prihodom Italije leta 1918 so se razmere spremenile in zadruga je sredi dvajsetih let 20. stoletja zaradi političnega oviranja prenehala delovati. Za obdobje med obema svetovnima vojnama razpolagamo z bogato zbirko arhivskih dokumentov, iz katerih je jasno razvidno, da je italijanska oblast dosledno odklanjala vsakršno prošnjo za odškodnino ali pomoč. Tako je popolnoma jasno, da so morali slovenski ribiči v času italijanske nadvlade računati izključno na svoje moči. Po drugi svetovni vojni je bilo na ozemlju med Devinom in Štivanom na novo ustvarjeno ribiško naselje z večjim pristanom, kjer so bili na novo naseljeni ribiči iz Istre (istrski begunci – ezuli) deležni velikih subvencij za nakup zmogljivih plovil, hladilnikov in mrež. Slovenski ribiči so drug za drugim prenehali s poklicno dejavnostjo, saj so s prihodom istrskih ribičev in njihovo naselitvijo (prim. politične migracije po drugi svetovni vojni) pri ribolovu dobili prehudo konkurenco. <span class="pagebreak" id="pb.222">222</span></p><p>V Križu je bil leta 2005 na pobudo raziskovalca slovenskega ribištva Bruna Lisjaka Volpija položen temeljni kamen za Ribiški muzej tržaškega primorja, ki je leta 2013 dočakal izid kataloga. V njem si je mogoče po predhodnem dogovoru ogledati zbirko o ribištvu in pomorstvu na Tržaškem ter se sprehoditi po vasi Križ.</p><div class="byline"><span style="color:808285">Jasna Simoneta</span></div><div class="pagebreak" id="pb.223">223</div></div></div></div></div></body></html>