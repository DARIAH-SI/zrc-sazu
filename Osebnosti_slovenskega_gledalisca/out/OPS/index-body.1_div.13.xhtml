<html xmlns="http://www.w3.org/1999/xhtml"><head><!--THIS FILE IS GENERATED FROM AN XML MASTER. DO NOT EDIT (2)--><title>DRAGAN ŽIVADINOV</title><meta name="author" content="Martina Ratej"/><meta name="generator" content="Text Encoding Initiative Consortium XSLT stylesheets"/><meta charset="utf-8"/><link href="stylesheet.css" rel="stylesheet" type="text/css"/><link href="print.css" rel="stylesheet" type="text/css" media="print"/></head><body id="TOP"><div class="teidiv"><h1 class="maintitle"><span class="head">DRAGAN ŽIVADINOV</span></h1><div class="ss1" id="index-body.1_div.13"><div class="pagebreak" id="pb.230"> [(230)] </div><div class="pagebreak" id="pb.231"> [231] </div><div class="figure"><img src="media/13.png" alt=", gledališki režiser,&#xA;                        retrogardist, postgravitacijski umetnik (* Ilirska Bistrica, 24. januar&#xA;                        1960) " class="graphic"/><div class="caption"><span style="font-weight:bold">Živadinov, Dragan</span>, gledališki režiser, retrogardist, postgravitacijski umetnik (* Ilirska Bistrica, 24. januar 1960)</div></div><p>Živadinov je v letih 1980–84 študiral gledališko režijo na Akademiji za gledališče, režijo, film in televizijo (AGRFT) v Ljubljani, vendar nikoli ni diplomiral, saj so mu dvakrat zavrnili diplomsko nalogo. Prvič je nameraval uprizoriti Shakespearovo komedijo <span style="font-style:italic">Kakor vam drago</span>, vendar je tedanje vodstvo Mestnega gledališča ljubljanskega načrt predstave odločno zavrnilo. Drugič je hotel uprizoriti postmodernistično dramo <span style="font-style:italic">Ljubezen in država</span> hrvaškega dramatika Vladimirja Stojsavljevića, ki je kasneje postal izhodiščni dramski tekst njegovega najpomembnejšega in najradikalnejšega, življenjskega projekta – petdesetletne gledališke predstave<span style="font-style:italic">Noordung 1995–2045</span>. Vendar so mu tudi to uprizoritev na Akademiji zavrnili. Živadinov se je zato odločil za radikalno potezo ter izstopil iz AGRFT z besedilom, ki ga je poimenoval <span style="font-style:italic">Pismo lažnim učiteljem</span>, ki ga lahko štejemo za enega njegovih prvih gledališko-umetniških manifestov. Že leto pred tem pa je dal pobudo za ustanovitev Gledališča Sester Scipion Nasice (GSSN), ki je delovalo v letih 1983–87.</p><p>Bil je tudi ustanovitelj Kozmokinetičnega gledališča Rdeči pilot (1987–90), Kozmokinetičnega kabineta Noordung (1990–95–2045), soustanovitelj umetniškega gibanja Neue Slowenische Kunst (NSK) ter soustanovitelj in direktor zavoda Center za raziskave scenskih umetnosti DELAK. Je idejni konstruktor stilnih formacij retrogardizma (značilnega za prvo fazo njegovega opusa do leta <span class="pagebreak" id="pb.232"> [232] </span>1990) in telekozmizma (druga faza od leta 1995 naprej) ter Kulturnega središča evropskih vesoljskih tehnologij (KSEVT); je tudi avtor petdesetletnega proceduralno-procesualnega gledališkega projekta <span style="font-style:italic">Noordung::1995–2045</span>.</p><p>Med tremi fazami gledališča Živadinova – Scipion Nasice (1983–1987), Rdeči pilot (1987–1990) in Noordung (1990–1995–2045) – ne obstajajo jasne ločnice, o čemer bi nas Živadinov rad prepričal, ampak so vse tri faze formalno, vsebinsko, strateško in razvojno neločljivo povezane. To gledališče vse od Gledališča Sester Scipion Nasice naprej operira prek dveh disparatnih serij: manifestativne in kreativne. Po eni strani poteka poetološko-retorična serija, ki jo avtorizira in vzpostavlja jezik o tem, kaj naj bi to gledališče bilo. Po drugi strani pa poteka gledališko-performativna serija, prek katere se predstave vzvratno nanašajo na manifestativne izjave, ki strogo preddeterminirajo naš način gledanja. Vsaka gledališka gesta je del oziroma odsev diskurzivne geste in obratno. Temeljnega smisla tega gledališča pa ne bomo našli ne v predstavah ne v manifestih, marveč v nenehni izmenjavi med tema dvema disparatnima serijama.</p><p>GSSN je bilo ustanovljeno z vnaprej določenim štiriletnim »rokom trajanja«. Kot pobudnik ustanovitve skupine in osrednja figura je nastopal »vsem dobro znani režiser Dragan Živadinov«.<span id="ftn484_return"><a class="notelink" title="Eda Čufer, »Atletika očesa. Krst pod Triglavom – vprašanja zapisovanja in branja sodobnih scenskih praks = Athletics of the eye: the baptism [Krst pod…" href="#ftn484"><sup>484</sup></a></span> Poleg njega sta v okviru GSSN delovala še Eda Čufer kot dramaturginja in Miran Mohar kot scenograf. Ustanovitvena avtorska trojka se je kot skupina konstituirala že med študijem na ljubljanski AGRFT. Preden so zasnovali GSSN, pa so prehodili »razmeroma dolgo skupno pot raziskovanja in sodelovanja«, ki jo Eda Čufer v grobem označuje kot »eksperimentiranje v območju dekonstrukcije dramskega gledališča«. Te eksperimentalne vaje so se na AGRFT dogajale pod mentorstvom Mileta Koruna, ki je študentom v okviru njih dovolil popolno svobodo.</p><p>Živadinovov umetniški opus gradi ravno na svoji »celovitosti«, kar pomeni, da parcialne obravnave njegovih posameznih delov ali vidikov ne zadoščajo, da bi ga razumeli v celoti. Še huje, brez globljega uvida v celoto opusa takšna parcialna analiza posameznih delov in vidikov sploh ni možna. Pri Živadinovu že od samega začetka ne gre preprosto za režiranje gledaliških predstav, ampak za ustvarjanje konceptualne »celostne umetnine«, za katero je značilno predvsem to, da je <span style="font-style:italic">procesualna </span>in <span style="font-style:italic">proceduralna.</span> Pri tem je pomembno, da je sam potek posamezne etape procesa, vključno z njegovim koncem (ki je načeloma nepredvidljiv, saj <span class="pagebreak" id="pb.233"> [233] </span>je odvisen od številnih zunanjih dejavnikov), manifestativno napovedan že na samem začetku. Tako imamo pred sabo umetnino, ki je, paradoksalno, <span style="font-style:italic">vedno-že</span> in hkrati <span style="font-style:italic">nikoli-še</span>-<span style="font-style:italic">ni</span> dokončana, saj vseskozi postaja, se spreminja in nastaja, medtem ko se giblje v času in skozi čas proti svojemu že na začetku napovedanemu »koncu«, ki jo bo retroaktivno vzpostavil kot »celostno«. Gre za paradoksalni »Gesamtkunstwerk« oziroma odprto in razvojno »celostno umetnino«, ki je neločljivo povezana tako z življenjem svojega avtorja kot tudi z družbenozgodovinskim kontekstom, v katerem nastaja, kar še posebej drži za »aktualno« petdesetletno predstavo v nastajanju <span style="font-style:italic">Noordung::1995–2045</span>.</p><p>Ključni koncept, ki stoji v izhodišču umetnosti Živadinova in na katerem temeljijo ter se vanj vpisujejo vse tri razvojne faze, je retrometoda. Gre za delovno metodo, s katero GSSN že v <span style="font-style:italic">Prvem sestrskem pismu</span> iz leta 1983 vpelje in konceptualizira stilno formacijo retrogardizem: »Retro je metoda. Ko obnavlja umetnosti, Gledališče sester Scipion Nasice obnavlja tudi njihove Stile. S tem ne zanika možnosti avtentičnega Stila, vendar proglaša avantgardo za zadnji avtentični Stil moderne Civilizacije, ki se zaključuje s porazom Revolucij.«<span id="ftn485_return"><a class="notelink" title="Gledališče sester Scipion Nasice, »Prvo sestrsko pismo«, v: Neue Slowenische Kunst (Zagreb: Grafički zavod Hrvatske, 1991), 163." href="#ftn485"><sup>485</sup></a></span></p><p>V prvem manifestu GSSN, <span style="font-style:italic">Aktu ustanovitve</span>, datiranem s 13. oktobrom 1983, beremo, da gre za gledališče, ki nima odra, ustanovljeno pa je s ciljem, da obnovi gledališko umetnost: »Obnova je poziv k združitvi, zato Gledališče Sester Scipion Nasice zaseda prostor vseh gledaliških institucij.« Obstoj in delovanje gledališča je omejeno na štiri leta, vključno s samoukinitvijo leta 1987. Poteka v dveh paralelnih serijah: prva obsega zunanji, <span style="font-style:italic">manifestativni</span> del oziroma gledališke manifeste in javne manifestativne akcije, druga pa notranji, <span style="font-style:italic">kreativni</span> del oziroma gledališke predstave. Manifestativni del nadalje obsega <span style="font-style:italic">pojavljanje</span>, <span style="font-style:italic">vstajenje</span> in <span style="font-style:italic">samouničenje</span>, kreativni del pa se odvija v treh fazah preobrazbe: 1) <span style="font-style:italic">Ilegala </span>(okt. 1983–okt. 1984), v okviru katere je uprizorjen <span style="font-style:italic">Retrogardistični dogodek Hinkemann</span> (1986); 2) <span style="font-style:italic">Eksorcizem </span>(okt. 1984–sept. 1985), v okviru katerega je uprizorjen <span style="font-style:italic">Retrogardistični dogodek Marija Nablocka</span> (1985); 3) <span style="font-style:italic">Retroklasika </span>(sept. 1985–sept. 1986), v okviru katere je uprizorjen <span style="font-style:italic">Retrogardistični dogodek Krst pod Triglavom</span> (1986). »Obdobje med septembrom 1986 in majem 1987 pa bo posvečeno procesu <span style="font-style:italic">Samoukinjanja</span> Gledališča Sester Scipion Nasice, ki se bo končal s spektaklom <span style="font-style:italic">Samouničenja</span>«, kar bo »dokumentirano v <span style="font-style:italic">Pismu samouničenja</span>«.<span id="ftn486_return"><a class="notelink" title="Scipion Nasice, »Akt ustanovitve«, v: Neue Slowenische Kunst (Zagreb: Grafički zavod Hrvatske, 1991), 162." href="#ftn486"><sup>486</sup></a></span></p><div class="pagebreak" id="pb.234"> [234] </div><p>Manifestativni del vključuje številne izjave, ključne za razumevanje tako tega kot kasnejših projektov Živadinova. Poleg tega, da že ob ustanovitvi določi čas svoje samoukinitve in si omeji trajanje na štiri leta, je ena najpomembnejših in hkrati najpresenetljivejših izjav GSSN vsekakor tista, s katero se gledališče že na začetku <span style="font-style:italic">Prvega sestrskega pisma</span> ogradi od koncepta gledališča Petra Brooka kot praznega prostora ter se deklarativno razglasi za državo: »Gledališče med Gledalcem in Igralcem ne obstaja. / Gledališče ni prazen prostor. / Gledališče je Država. […] Gledališče sester Scipion Nasice je apolitično. Edina resnično Estetska vizija Države je vizija nemogoče Države.«<span id="ftn487_return"><a class="notelink" title="Scipion Nasice, »Prvo sestrsko pismo«." href="#ftn487"><sup>487</sup></a></span></p><p>Kot anonimni umetniški kolektiv, ki je brez odra, GSSN nima torej nikakršnega središča, od koder bi se organiziralo ali predstavljalo, pa tudi nikogar, ki bi ga predstavljal – je tako rekoč nevidno in nepredstavljivo. Pojavi se lahko kjerkoli v prostoru: v zasebnem stanovanju (<span style="font-style:italic">Hinkeman</span>, danes Slovenska cesta 40, stanovanje Valentinčič, Ljubljana), v mestni hiši (<span style="font-style:italic">Marija Nablocka</span>, Studio Vipotnik, Ljubljana), v osrednjem nacionalnem kulturnem hramu (<span style="font-style:italic">Krst pod Triglavom</span>, Cankarjev dom, Ljubljana), na osrednji državni proslavi (nikoli uresničen projekt <span style="font-style:italic">Samouničenje: Umetniški dogodek Dan mladosti</span>, Bohinjsko jezero) ali na prestižnem mednarodnem gledališkem festivalu (vse tri predstave GSSN so gostovale na beograjskem Bitefu).</p><p>Gledališki sistem Živadinova vključuje vse tri bistvene vidike Mejerholdovega gledališkega sistema: biomehanično ritmično gibanje igralcev, konstruktivistično scenografijo in kostumografijo ter vključitev gledalcev v gledališko strukturo predstave, pri čemer slednje zaobjema tudi režijsko »obdelavo« gledalcev pred samo predstavo, kar je ena temeljnih značilnosti gledališkega pristopa tako pri Mejerholdu kot pri Živadinovu: »Predstave gledališkega kolektiva (Scipion Nasice, op. p.) so se začele precej pred pravim začetkom predstav, podobno Mejerholdovemu usmerjanju publike, ki se je začelo že v foajeju gledališča: 'Mejerholdova publika je morala korakati po foajeju, preden jo je v gledališču napadel s svojo celostno umetnino gibanja in kinetične moči.'«<span id="ftn488_return"><a class="notelink" title="Inke Arns, Avantgarda v vzvratnem ogledalu (Ljubljana: Maska, 2006), 168." href="#ftn488"><sup>488</sup></a></span> Živadinov to »atraktorsko« metodo osebnega pristopa in usmerjanja publike uporablja tudi kasneje, v vseh svojih razvojnih fazah, praktično na vseh svojih umetniških dogodkih in prireditvah.</p><p>Na prvi »retrogardistični dogodek« <span style="font-style:italic">Hinkemann</span>, ki si za dramsko predlogo vzame eno najbolj krutih dramskih besedil Ernsta Tolerja z vojno tematiko, so tako sedemintrideset gledalk in gledalcev na mesto dogodka pripeljali igralci, oblečeni v <span class="pagebreak" id="pb.235"> [235] </span>duhovnika, častnika in Sestro: »Pred vhodom v veleblagovnico NAMA na Titovi Vas bo natančno ob 22.56 pričakoval v duhovnika oblečen moški. Prepoznal Vas bo po tem pismu, ki ga boste nosili v roki. Napotil Vas bo v interjer Gledališča sester Scipion Nasice, kjer se bo odigral retrogardistični dogodek. SESTRE.«<span id="ftn489_return"><a class="notelink" title="Arhiv Gledališča sester Scipion Nasice, »Vabilo za predstavo Hinkemann«, 1984." href="#ftn489"><sup>489</sup></a></span> V drugi predstavi <span style="font-style:italic">Marija Nablocka</span>, ki je slonela na zgodnjem besedilu Bertolta Brechta <span style="font-style:italic">Baal</span>, pa so bila telesa gledalcev nameščena v posebej za to zgrajeni oder, iz katerega gledajo le njihove glave, ki opazujejo igralce, ki se gibljejo med njimi in nad njimi na odru.</p><p>Vzporedno s štiriletnim procesom prekrščevanja Gledališča v Državo in Države v Gledališče (v manifestativni seriji) poteka tudi proces prekrščevanja dramskega v scenski diskurz (v kreativni seriji retroprodukcije GSSN). Obe seriji prekrščevanj pa dosežeta vrhunec v »retroklasični fazi preobrazbe« z medsebojno prekrstitvijo v <span style="font-style:italic">Retrogardističnem dogodku Krst pod Triglavom</span>, ki sodi v tretjo in zadnjo, retroklasično fazo preobrazbe in pri katerem so sodelovale vse skupine NSK. Gre za najpomembnejšo in najvplivnejšo predstavo GSSN ter eno najpomembnejših predstav Živadinova nasploh, ki velja za enega temeljnih mejnikov slovenske gledališke zgodovine, in to v smislu prehoda iz prevladujoče dramske v radikalno scensko obliko. Predstava je bistveno vplivala na celo vrsto mlajših gledaliških režiserjev, ki so svojo kariero začeli v letih po <span style="font-style:italic">Krstu</span>: Vlado Repnik, Janez Janša (Emil Hrvatin), Matjaž Berger, Marko Peljhan, Matjaž Farič, Matjaž Pograjc, Igor Štromajer, Tomaž Štrucl. Ta predstava je hkrati tudi najveličastnejša manifestacija in edino resnično kolektivno umetniško delo celotnega NSK, njegova edina resnična celostna umetnina, če seveda odštejemo dejstvo, da je bil umetniški kolektiv NSK že sam po sebi svojevrsten <span style="font-style:italic">Gesamtkunstwerk</span>.</p><p>Že samo dejstvo, da je GSSN po prvih dveh »ilegalnih« retrogardističnih dogodkih – sredi Ljubljane v zasebnem stanovanju in v meščanski hiši – suvereno nastopilo na največjem odru osrednje slovenske kulturne institucije in v eni najdražjih gledaliških produkcij, kar jih je premoglo takratno slovensko in jugoslovansko gledališče, je samo po sebi dovolj zgovorna manifestacija Gledališča kot Države. Zunanji del je poleg običajnega manifesta oziroma <span style="font-style:italic">Tretjega sestrskega pisma</span> tokrat obsegal postavitev marmornate spominske plošče pri slapu Savica z napisom »Gledališče sester Scipion Nasice 1983–1987«, umetniški objekt <span style="font-style:italic">Kovček za duhovno uporabo </span>ter številne objave v dnevnem časopisju, na radiu in televiziji.</p><p>Dogodek so morali na zahtevo pomembnih predstavnikov družbe preimenovati, datum premiere, načrtovan za nacionalni kulturni praznik, pa prestaviti. <span class="pagebreak" id="pb.236"> [236] </span><span style="font-style:italic">Krst pod Triglavom</span> (6. februar 1986, Cankarjev dom), ki temelji na nacionalnem mitu pokristjanjevanja poganov, si namreč mitski okvir izposoja pri pesnitvi <span style="font-style:italic">Krst pri Savici</span> Franceta Prešerna, emblematične osebnosti slovenske kulture in naroda, oziroma pri istoimenski drami Dominika Smoleta, predstavnika slovenskega modernizma. Izvirno je bil poimenovan <span style="font-style:italic">Krst pri Savici</span>, vendar so odgovorni v Cankarjevem domu ugotovili, da scenarij ne zagotavlja identitete z nacionalnim mitom in da obstaja velika nevarnost, da bo uprizoritev razumljena kot njegova dekonstrukcija. Predstavo so tako morali »prekrstiti«, vendar je to samo dodatno zapletlo zadevo, saj je v naslov vstopil drug, še starejši slovenski mit, mit Triglava.</p><p>Prekrščevanje v <span style="font-style:italic">Krstu</span> ne zadeva le slovenske zgodovine, njenega mitskega začetka, ampak tudi in predvsem sam ustroj umetnosti oziroma menjavo stilov in epoh v njeni zgodovini. To pokrščevanje se dogaja na neki višji metaravni in izhaja že iz same zasnove predstave, ki ne temelji na dramskem tekstu, temveč se izraža z govorico vizualnih atrakcij, zaobseženih v dvainšestdesetih slikah, iz katerih je predstava sestavljena po retrogardistični metodologiji. Tako kot denimo abstraktni gozd Kandinskega v scenografiji »prekrsti« Appijev <span style="font-style:italic">Posvečeni gozd</span> oziroma kot moderna doba »prekrsti« dobo romantike, tudi vsaka izmed šestindvajsetih slik v nekem smislu »prekrsti« prejšnjo, saj niso bile v predstavi niti enkrat uporabljene zatemnitve in ni zavesa nikoli padla, tranzicije pri menjavi prizorov pa so bile ritmične, določene s koreografijo, lučmi, glasbo ipd.</p><p>Po <span style="font-style:italic">Krstu pod Triglavom </span>se je lahko GSSN posvetilo procesu <span style="font-style:italic">Samoukinjanja</span>. Po »prekrščevanju« slovenskega naroda in umetnosti v osrednjem hramu nacionalne kulture in ob osrednjem nacionalnem kulturnem prazniku je bil naslednji korak v procesu nadidentifikacije z Državo »prekrščevanje« vseh narodov in narodnosti Socialistične federativne republike Jugoslavije (SFRJ) – in sicer na osrednji proslavi zvezne države, dnevu mladosti, ki je hkrati slavil Tita in jugoslovansko mladino. Proslavo dneva mladosti, ki so jo po Titovi smrti izvajale posamezne republike po rotacijskem ključu, so v Sloveniji problematizirali že pred letom 1987, ko je bila za pripravo štafete pristojna Zveza socialistične mladine Slovenije (ZSMS). Jeseni 1986 je ta k pripravi koncepta proslave povabila GSSN, ki je imelo po izvedbi <span style="font-style:italic">Krsta pod Triglavom</span> v osrednji nacionalni kulturni inštituciji tudi vse potrebne reference in tako rekoč državno legitimnost. Zatem je prišlo v štirih mesecih do dveh njegovih predstavitev, vendar je projekt na koncu, domnevno zaradi previsokih stroškov, ZSMS zavrnila. Tisto, kar ni bilo zavrnjeno, pa je bil plakat za štafeto mladosti, ki ga je za predstavo na Bohinjskem jezeru in proslavo v Beogradu oblikoval studio NSK Novi kolektivizem. Šlo je za predelavo dela <span class="pagebreak" id="pb.237"> [237] </span>Richarda Kleina<span style="font-style:italic">Junaška alegorija tretjega rajha </span>iz leta 1936, na kateri so bili nacistični simboli zamenjani z jugoslovanskimi. Ko je domnevni upokojeni beograjski inženir odkril to referenco, je to sprožilo razvpito plakatno afero, enega največjih političnih škandalov, kar jih je v nekdanji državi povzročilo neko umetniško delo, ki je imel daljnosežne posledice za oba glavna akterja, tako SFRJ kot NSK.</p><p>Zoper štiri člane Novega kolektivizma, soavtorje spornega plakata, je javni tožilec spisal ovadbo, vendar je sodišče leta 1988 »pretehtalo, da ne gre za žalitev SFRJ, ampak za način umetniškega izražanja, za katerega je značilno 'portretiranje' likovnega izdelka, ki je nastal že prej«; takšno »likovno delo, ustvarjeno na podlagi retrogardističnega principa«, pa je »moč razlagati na več načinov«.<span id="ftn490_return"><a class="notelink" title="Jela Krečič, »Dan mladosti 1987«, v: Plakatna afera 1987, ur. Nataša Strlič (Ljubljana: Muzej novejše zgodovine Slovenije, 2009)." href="#ftn490"><sup>490</sup></a></span> Živadinov ni imel enake sreče. Še isto poletje so ga proti njegovi volji vpoklicali v vojsko, od koder je bil izpuščen šele po nekaj mesecih hude torture po vojaških zaporih in psihiatrijah.</p><p>Že pred temi nemilimi dogodki je januarja 1987 ustanovil novo gledališče. Kozmokinetično gledališče Rdeči pilot (1987–1990) se ni več soočalo neposredno z Državo, vendar je šlo ponovno skozi tri etape, obdelujoč tri državotvorne oblike meščanskega gledališča: 1. dramo, <span style="font-style:italic">Dramski observatoriji Fiat </span>(1987), <span style="font-style:italic">Zenit</span> (1988) in <span style="font-style:italic">Kapital </span>(1990), 2. balet, <span style="font-style:italic">Baletna observatorija Fiat</span> (1987) in <span style="font-style:italic">Zenit</span> (1988) ter 3. opero, nerealizirana <span style="font-style:italic">Operna observatorija Fiat</span> in <span style="font-style:italic">Rekord</span>. Beseda »observatorij« se pri tem že navezuje na »observatorij« Nikolaja Fjodorova, začetnika ruskega kozmističnega gibanja, ki je v naslednji, telekozmistični fazi postal ena osrednjih referenc Živadinovovega sistema »kozmokinetičnega gledališča«. To je hkrati tudi že referenca na vesoljsko opazovalnico pionirja vesoljske tehnologije Hermana Potočnika Noordunga, ki je glavni junak libreta za nikoli uresničen <span style="font-style:italic">Operni observatorij Rekord</span> in ki je v naslednji fazi postal osrednja figura Živadinovove gledališko-postgravitacijske »mitologije«.</p><p>Rdeči pilot (1987–1990) je ponovno nomadsko gledališče brez odra, kar je značilno za celotni opus Živadinova, ki ni nikoli ponovil predstave na istem odru oz. v istem prostoru, pri tem da veliko predstav sploh ni imelo ponovitve. Čeprav so predstave Rdečega pilota večinoma producirala slovenska in tuja gledališča in festivali (Slovensko mladinsko gledališče, Cankarjev dom, Narodno pozorište Subotica, Nepsinhaz Subotica, Narodno pozorište Novi Sad, Festival Grad Budva, Kulturni centar Novi Zagreb, Evrokaz Zagreb), mesta njihove izvedbe v glavnem <span class="pagebreak" id="pb.238"> [238] </span>niso gledališki odri, pozicija gledalcev pa je pogosto strogo določena, tako da ne ustreza postavitvi in pogledu gledalcev v klasičnem gledališču t. i. italijanske škatle.</p><p>V <span style="font-style:italic">Dramskem observatoriju Fiatu</span> (1987, dvorana Malči Beličeve, Ljubljana - Vič) so gledalci opazovali dogajanje v treh večjih odrskih odprtinah (v obliki suprematističnega križa, kroga in trikotnika), zarezanih v scenografijo frontalno glede na gledalce in horizontalno druga do druge, kar je zahtevalo raznocentričnost pogleda (levo-desno-sredina), saj je bilo treba slediti dogajanjem na treh odrih, in to hkrati in (ne)združljivo. <span style="font-style:italic">Dramski observatorij Zenit </span>(1988, Železniška postaja Ljubljana in Železniška postaja Subotica) je bil uprizorjen v železniškem vagonu, ki je bil od zunaj predelan v raketo. Gledalci so bili zaklenjeni v vagonu in so gledali predstavo od spodaj, oder pa je bil nameščen sredi vagona in se je po tirih gibal v višini njihovih glav. V <span style="font-style:italic">Kapitalu </span>(1990, Javna skladišča, Ljubljana) so bili gledalci prav tako nameščeni v tehnični stroj, gibljivo škatlo, ki se je vrtela okoli svoje osi, z zasukom devetdeset stopinj: na začetku predstave je bil pogled gledalcev popolnoma zastrt, saj so bili nekaj časa v zaprti in nepremični sobi-škatli, ko pa se je »soba« z avditorijem začela vrteti, so se njene stene, narejene iz suprematističnih križev, začele rušiti, tako da se je skozi nastajajoče odprtine postopoma odpiral pogled na 360-stopinjski oder.</p><p>Ustvarjanje t. i. naseljenih skulptur predstavlja prvo fazo delovanja Kozmokinetičnega kabineta Noordung (1990–95–2045). Prva naseljena skulptura je bil balet oz. »nema opera« <span style="font-style:italic">Molitveni stroj Noordung</span> (1992, SNG Opera in balet, Cankarjev dom, Ljubljana), ki tako kot <span style="font-style:italic">Krst pod Triglavom</span> sodi med najbolj markantne in prelomne predstave v Sloveniji; s tem je institucija klasičnih umetnostih praks, kakršna je SNG Opera in balet Ljubljana, prvič v zgodovini slovenske umetnosti sklenila sodelovanje z umetnikom slovenskega gledališkega retrogardizma. To je prelomna predstava tudi v opusu samega Živadinova, saj jo lahko določimo kot zadnjo predstavo retrogardističnega in hkrati prvo predstavo njegovega telekozmističnega obdobja. Tako je že s prvo predstavo ciklusa naseljenih skulptur vstopil v tretjo fazo svojega gledališkega ustvarjanja, zaznamovano z vizionarskim delom Hermana Potočnika Noordunga.</p><p>Gledališki ustroj <span style="font-style:italic">Molitvenega stroja Noordung</span> proizvaja neskončno igro z gledalčevim pogledom, saj so bili gledalci v tej predstavi razdeljeni v dve skupini, ki ju je Emil Hrvatin (zdaj Janez Janša) določil kot skupino »topičnih gledalcev« in skupino »utopičnih opazovalcev«. »Topični gledalci« so bili nameščeni v samem odru v natančni geometrijski mreži lesenih kvadratnih okvirjev, po kateri so se med njimi in nad njimi gibali igralci. »Utopični opazovalci« pa so lahko zasedli <span class="pagebreak" id="pb.239"> [239] </span>običajno pozicijo gledalcev, s tem da so morali na vsak režiserjev ukaz zaploskati, kar je vselej povzročilo, da so »topični gledalci«, ki so jih ti opazovali, začeli opazovati njih. Natančna geometrična mreža kvadratnih okvirjev v odru, ki jo je za potrebe predstave skonstruiral arhitekt in konceptualni umetnik iz Moskve Vadim Fiškin, pa nima le funkcije razdelitve kot v na videz podobni situaciji gledalcev v <span style="font-style:italic">Retrogardističnem dogodku Marija Nablocka</span>, temveč tudi združitve. Vsak okvir označuje smer prostora, ki soobstaja z drugimi in po katerem se gibljejo igralci, med in nad gledalci, združujoč se s prostorom v vseh smereh hkrati. To niso geometrične figure, ampak funkcije, »objektili« ali »geometrali«.</p><p>Balet<span style="font-style:italic">Molitveni stroj Noordung</span> tako že vsebuje elemente breztežnosti in je že režiran <span style="font-style:italic">vektorsko</span>, kot je Živadinov kasneje poimenoval oziroma konceptualiziral temeljni režijski postopek v gravitaciji nič. V določenem smislu gre za njegovo prvo predstavo, ki se dogaja v »breztežnosti«, že v polju postgravitacijske umetnosti, ki pa ni slog, temveč prostor, v katerem bo v bližnji prihodnosti mogoče graditi umetnost v pogojih breztežnosti. Od tod je samo še majhen korak, da pridemo do <span style="font-style:italic">točke pogleda od zgoraj</span>, do kupole, v kateri so »naseljeni« gledalci »otroške« predstave <span style="font-style:italic">Naseljena skulptura Ena proti deset milijonov – vertikalni tunel</span> (1994, SMG, Festivalna dvorana) in izvirne predstave petdesetletnega projekta <span style="font-style:italic">Naseljena skulptura Ena proti Ena</span> (1995, SMG, Festivalna dvorana). Masivno kupolo, v kateri je bil nameščen del gledalcev v obeh predstavah, je ponovno konstruiral Vadim Fiškin.</p><p>Neko drugačno, virtualno postavitev gledalca in razsrediščenje njegovega pogleda najdemo v okviru predstave oz. »informacijske internetne akcije« <span style="font-style:italic">Stormy Waters</span> (1995, NVA, NSK State). Šlo je za istoimenski projekt škotske umetniške skupine NVA, ki jo je ustanovil Angus Farquar, član glasbene skupine Test Dept., s katero so Živadinov, Laibach in NSK večkrat tesneje sodelovali, pri čemer je prihajalo do obojestranskih vplivov. Predstava, izvedena v Glasgowu v okviru omenjenega projekta, je ena prvih, ki je vase integrirala svetovni splet in pri kateri torej lahko govorimo o razsrediščenem, raztelešenem pogledu sodobnih virtualnih tehnologij in interneta. Prav pri tem projektu je Živadinovov igralec prvič postal del kibernetskega podatkovnega omrežja, kar je tudi izhodišče njegovega petdesetletnega projekta <span style="font-style:italic">Noordung::1995–2045</span>.</p><p>Živadinov je že leta 1991 na peturni novinarski konferenci napovedal koncept svoje petdeset let trajajoče gledališke predstave <span style="font-style:italic">Noordung::1995–2045</span>, ki se je uradno začela 20. aprila 1995 ob 22. uri s premiero, zasnovano na konceptu petih ponovitev, odigranih vsakih deset let (2005–2015–2025–2035–) na isti datum, <span class="pagebreak" id="pb.240"> [240] </span>ob isti uri in z istimi igralci, vse do leta 2045. Bistveno je, da predstava vključuje zamenjavo teles igralcev, ki bodo medtem že umrli, z daljinsko vodenimi tehnološkimi substituti. V izvirni predstavi <span style="font-style:italic">1:1</span> so igrali: Damjana Černe (1958–), Ivan Godnič (1963–), Milena Grm (1942–2011), Uroš Maček (1960–), Marko Mlačnik (1959–), Maruša Oblak (1966–), Mojca Partljič (1964–), Robert Prebil (1964–), Pavle Ravnohrib (1956–), Mateja Rebolj (1950–), Romana Šalehar (1969–), Mario Šelih (1962–), Marinka Štern (1947–), Borut Veselko (1959–), Iva Zupančič (1931–2017) in Jonas Žnidaršič (1962–).</p><p>Za gledališko režijo, ki bo telesa mrtvih igralcev nadomestila s stroji, je Živadinov ustvaril koncept <span style="font-style:italic">praznotelesne režije</span>: »Z vidno smrtjo igralca praznotelesna režija vektorsko usmerja žive, da bi s čustvenim spominom mrtvega informirala o tistem, ki se še ni rodil.«<span id="ftn491_return"><a class="notelink" title="Dragan Živadinov, »50 koordinat postgravitacijske umetnosti«, pridobljeno septembra 2018." href="#ftn491"><sup>491</sup></a></span> Živadinov po lastnih besedah ni prišel do pričujočega gledališkega koncepta »praznotelesne režije« s teorijo, temveč s konkretno gledališko prakso oziroma po nesrečnem naključju, ko je v času igranja predstave <span class="Emphasis">Krst pod Triglavom</span> ena izmed igralk, Dejana Demšar, preminula v prometni nesreči, nakar je Živadinov naložil igralcem, da igrajo tako, kot da je preminula igralka še živa.</p><p>V prvi procesualni fazi projekta se telesa mrtvih igralk in igralcev substituirajo z daljinsko vodenimi abstraktnimi objekti, ki jih bodo nadomestili v gledališki mizansceni. Vsak tehnološki substitut bo vseboval programsko opremo za prevajanje dramskega besedila v glasbo: ko bo umrla igralka, bodo njene gledališke replike prevedene v melodijo, ko bo umrl igralec, bodo njegove replike prevedene v ritem. V končni fazi, na koncu vseh procesualnih in konceptualnih etap petdesetletnega projekta, ko bodo vse igralke in igralci že mrtvi, naj bi bili ti tehnološki substituti nameščeni v vesolje na geostacionarno orbito kot štirinajst komunikacijskih umetniških satelitov. V orbito naj bi jih kot edini preživeli namestil sam Živadinov, ki je leta 1998 postal kandidat kozmonavt in bo imel leta 2045 petinosemdeset let. Materializacija praznotelesne režije na koncu petdesetletnega procesa bo torej umetniški satelit oziroma »biomehatronski objektil«, kot mu pravi Živadinov: »'Biomehatronski objektil' pa je gledališče za tisto, kar ni človekovo oko.« Ta svojevrstni prestop iz gledališča v gledališče za tisto, kar ni človeško oko, je zanj pomenil vstop v popolno avtonomijo režije vseh režij, zato se danes ne podpisuje več kot režiser, pač pa kot atraktor.</p><div class="pagebreak" id="pb.241"> [241] </div><p>Koncept nadalje načrtuje, da bodo ti umetniški sateliti, imenovani <span style="font-style:italic">umboti</span> (<span style="font-style:italic">um</span> oziroma <span style="font-style:italic">um</span>etnost + ro<span style="font-style:italic">bot</span>), vsebovali programsko opremo, imenovano <span style="font-style:italic">syntapiens</span> (<span style="font-style:italic">sint</span>etični homo s<span style="font-style:italic">apiens</span>), ki bo sestavljena iz treh nosilnih programov z naslednjimi podatki o igralcu: biomehatronika – mikronski izris igralčevega obraza, nabor igralčevih obraznih »mimov« oziroma grimas ter genska struktura igralca. Ti bodo skupaj z bio-bibliografskimi podatki posameznega igralca telemitirani na planet Zemlja in v globino vesolja. Živadinov in Miha Turšič sta ta program poimenovala biografika. Biologika pa je algoritem z zapisom DNK in prozornega bloka gobaste kostnine. Umbot naj bi ob tem posedoval tudi inteligenco in naj bi bil sposoben razvijati zavest o samem sebi. Te postgravitacijske oblike – tako kot <span style="font-style:italic">planiti</span> Kazimirja Maleviča – pa »ne bodo imele več nobene neposredne zveze z Zemljo in jih bo možno opazovati in raziskovati kot vse druge planete ali celo planetarne sisteme«. Scenarij še načrtuje, da bo Živadinov po dokončanju projekta 2. maja 2045 v vesolju naredil samomor.</p><p>Predstava <span style="font-style:italic">Noordung::1995–2045 </span>je doživela prvo ponovitev 20. aprila 2005 ob 22. uri po moskovskem času na modulu mednarodne vesoljske postaje v hidrolaboratoriju Centra za usposabljanje kozmonavtov Jurija Gagarina v moskovskem Zvezdnem mestu. Pri prvi ponovitvi še nobeden izmed igralcev ni bil mrtev. Prva ponovitev sicer ni vključevala kupole, v kateri so bili nameščeni gledalci v prvi predstavi (ta je zgorela v požaru v gledališkem ateljeju SNG Drame leta 1997), vendar je arhitekturno ponovno šlo za krožni prostor, iz katerega so gledalci predstavo opazovali iz gornjega rakurza.</p><p>Enako je bilo pri drugi ponovitvi, ki je bila uprizorjena 20. aprila 2015 ob 22. uri v Kulturnem središču vesoljskih tehnologij (KSEVT) v Vitanju. Stavba KSEVT-a je bila zgrajena na pobudo Živadinova in njegovih bližnjih sodelavcev, vizualne umetnice in življenjske sopotnice Dunje Zupančič in Miha Turšiča, ki so hkrati ustanovili tudi zavod KSEVT, katerega poglavitna naloga je bila kulturalizacija vesolja. »Supramodernistično« stavbo KSEVT, ki je prejela številne arhitekturne nagrade, so skupno zasnovali Bevk Perović Arhitekti, Dekleva Gregorič Arhitekti, OFIS Arhitekti in Sadar + Vuga Arhitekti, njen idejni konstruktor pa je Živadinov, saj je stavba arhitekturno zasnovana po modelu geostacionarne postaje Hermana Potočnika Noordunga, ki jo poznamo tudi iz filma <span style="font-style:italic">2001: Odiseja v vesolju</span> Stanleyja Kubricka.</p><p>Na drugi ponovitvi predstave v KSEVT-u je bila s tehnološkim substitutom nadomeščena leta 2011 preminula igralka Milena Grm. Digitalni 3D načrt za izdelavo masivnega tehnološkega substituta, ki se je na drugi ponovitvi gibal <span class="pagebreak" id="pb.242"> [242] </span>po tirnicah, določenih že pri načrtu izvirne predstave, je po modelu makete iz leta 1995 izdelala Dunja Zupančič, ki že od leta 1995 skupaj z Živadinovom procesira petdesetletni projektil<span style="font-style:italic">Noordung::1995–2045</span>, ki ga podpisujeta tudi kot <span style="font-style:italic">Biomehatron::Noordung</span>. Leta 2005 se jima je pridružil oblikovalec breztežnostnih okolij Miha Turšič.</p><p>Čeprav Živadinov rad izjavlja, da je v retrogardistični fazi delal v skupini (NSK), v telekozmistični fazi pa dela v dvojini (skupaj z Dunjo Zupančič), je za njegovo gledališče dejansko značilen trojni oziroma troedini princip gledališke produkcije, pri katerem režiserskega dela ne moremo strogo ločiti od dramaturškega ali scenografskega (dramaturgija prostora). Temu troedinemu načelu, na katerem temelji njegova gledališka umetnost in ki ga ponazarjajo trije križani trikotniki, ki simbolizirajo GSSN, lahko sledimo skozi vse tri razvojne faze njegovega gledališča. V prvi fazi Živadinov ustvarja skupaj z Edo Čufer in Miranom Moharjem, s katerima sodeluje pri GSSN in Kozmokinetičnem gledališču Rdeči pilot, pri tem da pri Rdečem pilotu tesno sodeluje tudi z Matejem Mihelčičem in Samom Lapajnetom, nato z Jolejem Ranđelovićem in Jano Pavlič, kasneje z Vadimom Fiškinom in Bredo Kralj ter v najnovejši fazi z Dunjo Zupančič in Mihom Turšičem. Tem soavtorskim »parom« lahko prištejemo še plesno-koreografski par Mateja Rebolj in Marko Mlačnik, s katerima sodeluje v vseh treh fazah. </p><p>Po premieri petdesetletne predstave sta se Živadinov in Zupančičeva za vmesna desetletna obdobja med ponovitvami odločila graditi dve gledališki obliki, s katerima, po lastnih besedah, estetizirata svoje priprave na smrt. Prva je »obred poslavljanja«, druga »informans«. Obred poslavljanja pomeni poslavljanje tako od igralcev, ki so del projekta, kot tudi od umetnikov, umetniških skupin in gibanj, ki so izoblikovali njuno umetniško mišljenje (konstruktivistični Tank, konceptualistični OHO, NSK). Informans pa je Živadinov, po lastnih besedah, povzel po »informacijski akciji«, ki jo je Joseph Beuys izvedel leta 1972. Namen informansa (informacija + forma) – ki je lahko gledališki v obliki predstave ali vizualni v obliki razstave – je informirati gledalce oz. obiskovalce o svoji trenutni poziciji v petdesetletnem projektilu <span style="font-style:italic">Noordung::1995–2045</span> ali o določenih njegovih vidikih. Hkrati pa služi samim avtorjem pri orientaciji v lastni procesualni umetnini ter jim omogoča, da podrobneje raziščejo nek njen vidik.</p><p>Ko je Živadinov leta 1991 na peturni tiskovni konferenci prvič predstavil svoj petdesetletni gledališki načrt, se je ta večini zdel šala. Nekateri so ga imeli za norost, drugi za konceptualno manifestativno umetniško izjavljanje, v najboljšem <span class="pagebreak" id="pb.243"> [243] </span>primeru pa »je vse skupaj zvenelo kot mit, ki pa je počasi postajal realnost«.<span id="ftn492_return"><a class="notelink" title="Marina Gržinić, »Biomehanika Noordung«, Maska, št. 1–2 (2000): 19–22." href="#ftn492"><sup>492</sup></a></span> Leta 1998, torej tri leta po začetku projekta, je Živadinov uradno že postal kandidat kozmonavt v Centru za usposabljanje kozmonavtov Jurija Gagarina v Zvezdnem mestu. V istem letu sta z Dunjo Zupančič uprizorila prvega v nizu obredov poslavljanja, <span style="font-style:italic">Likvidatoro Atraktor</span> (1998, Klub SMG, Ljubljana), v naslednjem letu pa tudi prvega v nizu gledaliških informansov, <span style="font-style:italic">Tisoč let filma </span>(1999, Festival Eksodos, Ljubljana, ESA, Bremen).</p><p>Leta 1999 je uprizorjen tudi drugi obred poslavljanja <span style="font-style:italic">Gravitacija nič – Biomehanika Noordung</span> (Projekt Atol, Zvezdno mesto – stratosfera). Predstava je izvedena v stratosferi, v posebnem vojaškem letalu za parabolične polete z zmanjšano težnostjo IL-76MDK, v katerih se urijo kozmonavti v Zvezdnem mestu. <span style="font-style:italic">Biomehanika Noordung</span> je prva celovita gledališka predstava, izvedena v pogojih breztežnosti, v zgodovini. Premiera je bila uprizorjena s sedmimi igralci pred osmimi gledalci, med katerimi so bili tudi gledališki kritiki. Predstava je imela eno ponovitev. Realizirana je bila v sodelovanju s Centrom za usposabljanje kozmonavtov Jurija Gagarina Zvezdno mesto. Parabola omogoči breztežnost v trajanju dvajsetih sekund. Vsaka predstava je imela deset parabol. Ko so na koncu predstave v zadnji paraboli v zrak poleteli ne le igralci, temveč tudi gledalci, snemalci in gledališki kritiki, so v trenutku izginile tudi vse meje med avditorijem in odrom, opažanjem in občutjem. Obenem pa so izginile tudi smeri in dimenzije prostora (zgoraj-spodaj, levo-desno, naprej-nazaj), skupaj s fiksirano točko pogleda. Sen gledaliških avantgard vseh časov je tako dosežen v realnem (gravitacija nič).</p><p>Gledalci so med predstavo v letalu poslušali tekstualni vzorec prek prenosnih slušalk, skupaj z drugimi navodili. Igralci pa so bili, po Živadinovovih besedah, režirani vektorsko, pri čemer koncept vektorske režije »izhaja iz neposredne scenske prakse, ko sta igralčeva in gledalčeva telesnost v pogojih breztežnosti«.<span id="ftn493_return"><a class="notelink" title="Živadinov, »50 koordinat«." href="#ftn493"><sup>493</sup></a></span> Izvajali so polminutne biomehanične koreografije, ki jih je Živadinov poimenoval Krikaljovov vektor po ruskem kozmonavtu Sergeju Krikaljovu, ki je leta 1991 prvič dlje kot eno leto bival v pogojih zmanjšane gravitacije, kar naj bi povzročilo deformacijo oziroma podaljšanje njegovega skeleta za nekaj centimetrov. Leto 1991 zato Živadinov določi za leto prehoda iz »teleprezenčne biomehanike«, katere paradigmatična tehnologija je bila televizija, v »kozmistično biomehaniko«, katere paradigmatična tehnologija je računalnik – natančneje, kvantni superračunalnik prihodnosti, kibernetski stroj tretje generacije, ki bo zmožen samostojnega <span class="pagebreak" id="pb.244"> [244] </span>mišljenja, vključno s čustveno in intuitivno inteligenco, saj računalnik na sedanji stopnji razvoja zanj ni nič drugega kot inteligentna televizija.</p><p>Z izhodišča v mehatronski logiki pnevmatskih in hidravličnih struktur, izhajajoč iz izvirnih načrtov svojega očeta Janeza Zupančiča, inženirja strojne mehanike, je Dunja Zupančič začela po letu 1998 vzporedno razvijati drugi mehatronski niz dokumentov samega Živadinova, ki jih je ta proizvedel na selekciji za kozmonavta: »Začela je proizvajati telekozmistične objekte, neposredno povezane s kozmističnimi filozofskimi izhodišči (Fjodorov, Ciolkovski) ter neposredno materializacijo (objektilnost) iz ruskega vesoljskega programa. Proizvedla je celovito biomehatronsko metodologijo tudi iz izhodišč breztežnostnih eksperimentov, ki jih je opravila sama (Krikaljovov vektor). Graditi je začela biomehatronske abstrakte.«<span id="ftn494_return"><a class="notelink" title="Zasebni arhiv Dragana Živadinova, »Postgravitacijska umetnost :: Orbitalizacija :: Dunja Zupančič«, predavanje, MSUM, Ljubljana, 7. november 2013, tip…" href="#ftn494"><sup>494</sup></a></span></p><p>V petdesetletnem gledališkem projektilu <span style="font-style:italic">Noordung::1995–2045</span> je biomehatronika polje združevanja 'umbota' in 'syntapiensa' ter je v sistemu postgravitacijske umetnosti neločljivo povezana z digitalno umetniško avdio-vizualno strategijo, ki jo je Živadinov poimenoval »telelogija« (ki sicer nima nič opraviti s teleologijo): »Telelogija [ki se navezuje na biomehatroniko] je poleg telekozmizma [ki se navezuje na kozmistično biomehaniko] najpomembnejša strategija postgravitacijske umetnosti. Z metodo digitalnega strukturiranja informacij, svetlobe in zvoka bo v bodočnosti zrasla iz telelogije stilna formacija. Tako kot je telelogija digitalna strategija postgravitacijske umetnosti, je telekozmizem njena gledališka strategija.«<span id="ftn495_return"><a class="notelink" title="Živadinov, »50 koordinat«." href="#ftn495"><sup>495</sup></a></span></p><p>V naslednjih treh letih sta Živadinov in Dunja Zupančič izvedla še tri obrede poslavljanja. Leta 2000 je bil uprizorjen obred poslavljanja <span style="font-style:italic">Trije izdelki Noordung</span> (SNG Drama, zunanji zahodni balkon, Ljubljana). Šlo je za poslavljanje od skupine OHO oz. od stilne formacije konceptualizma, ki ga pooseblja ta skupina, s čimer je Živadinov, po lastnih besedah, hotel prikazati, da je konceptualizem poleg suprematizma in konstruktivizma tisti umetnostni slog 20. stoletja, ki ga je smiselno prenesti v 21. stoletje.</p><p>Leta 2001 je bil uprizorjen obred poslavljanja <span style="font-style:italic">OHOrganizem</span> (Projekt Atol, garažna hiša Kapitelj, Ljubljana). Tokrat sta se Živadinov in Dunja Zupančič poslavljala od avantgardne skupine Tank. Ker je bila predstava posvečena konstruktivizmu, je bila uprizorjena v pokritem parkirišču garažnih prostorov stavbe <span class="pagebreak" id="pb.245"> [245] </span>Kapitelj, katere masivna volumenska struktura je ponudila monumentalen model konstruktivistične recepcije in reprezentacije, pri njej pa je sodelovalo petinpetdeset nastopajočih. Ključni stavek predstave, tako rekoč njen refren, je bil: »Kapital je abstrakcija v akciji, mi smo v okvari.«</p><p>Leta 2002 je bil uprizorjen obred poslavljanja <span style="font-style:italic">Supremat</span> (SMG, spodnja dvorana, Ljubljana). Tokrat je šlo za uradno poslavljanje od NSK: »Od skupine Neue Slowenische Kunst […] sem se postopoma poslavljal že od leta 1990, neformalno od leta 1995, ko sem uprizoril petdesetletno gledališko predstavo <span style="font-style:italic">Noordung</span>. […]. Poslavljam se od umetniške skupine, v kateri sem bil med petimi ustanovitvenimi člani, s katerimi sem izbral njeno ime in, kar je najpomembnejše, izumil besedo za svojo umetniško stilno formacijo – RETROGARDIZEM.«</p><p>V letu 2004 sta Živadinov in Dunja Zupančič gostovala v Muzeju sodobne umetnosti v Zagrebu z obsežno pregledno razstavo oz. vizualnim informansom <span style="font-style:italic">Dejstva in dokumenti</span>, ob kateri je bil objavljen tudi obsežen postgravitacijski manifest oz. knjiga umetnikov <span style="font-style:italic">Telelogija</span>. V naslednjem letu, ko je bila izvedena druga ponovitev petdesetletne predstave, pa se jima je pridružil Miha Turšič, s katerim sta v naslednjem desetletju skupaj ustvarila na desetine pomembnih avtorskih razstavnih projektov, vizualnih in gledaliških informansov ter predstav doma in v tujini.</p><p>Naslednji pomemben ciklus gledaliških predstav je predstavljala uprizoritev celotne <span style="font-style:italic">Elizabetinske trilogije</span> hrvaškega dramatika Vladimirja Stojsavljevića, ki poleg osrednje drame trilogije <span style="font-style:italic">Ljubezen in država</span>, besedila, na katerem sloni petdesetletna predstava, obsega še drami <span style="font-style:italic">Prepovedano gledališče</span> in <span style="font-style:italic">Marlowe</span>, ki jima je Živadinov dodal svoj prolog, pomenljivo poimenovan <span style="font-style:italic">Ljubezen::Država::Avatar </span>in epilog <span style="font-style:italic">Država::R.III.Epilog</span>. Aprila 2008 je bil na Gospodarskem razstavišču uprizorjen zadnji del Stojsavljevićeve trilogije <span style="font-style:italic">Prepovedano gledališče</span>. Jeseni istega leta mu je v Atriju ZRC SAZU sledil prolog <span style="font-style:italic">Ljubezen::Država::Avatar</span>. Leta 2009 je bil v dvorani Pivovarne Union za fermentacijo uprizorjen prvi del Stojsavljevićeve trilogije <span style="font-style:italic">Marlowe</span>. Leta 2011 je z uprizoritvijo osrednje drame trilogije <span style="font-style:italic">Ljubezen in država</span> Živadinov po lastnih besedah prvič in zadnjič nastopil na velikem odru SNG Drame. Januarja 2013 pa je bilo v Muzeju sodobne umetnosti Metelkova uprizorjeno sklepno dejanje tega cikla, in sicer <span style="font-style:italic">Država::R.III.Epilog</span>, ki je bilo tako kot prolog uprizorjeno v intimnem vzdušju za le trideset izbranih gledalcev.</p><p>V istem letu, 9. maja – na dan Evropske unije, ki je hkrati dan osvoboditve Ljubljane in rojstni dan Radia Študent – je bila v organizaciji Odprte radijske raziskovalne platforme RADAR in v Živadinovovi režiji uprizorjena neosituacionistična <span class="pagebreak" id="pb.246"> [246] </span>»radijska« mikrodrama <span style="font-style:italic">Banke Rote Dance</span> (2013, Zavod Radio Študent, Zavod Delak, Zavod Maska). Predstava oz. »radijska info akcija« je bila izvedena kot nenapovedan dogodek v glavni poslovalnici Nove ljubljanske banke v središču Ljubljane. Dogodek je bil delno prenašan prek radijskih valov Radia Študent, »nevidna« minimalistična koreografija stotih prostovoljcev pa ni bila narejena le za »naključne« obiskovalce-gledalce pa tudi za bančne uslužbence ne, ki vse do konca niso vedeli, da so pravzaprav del gledališke predstave, ampak predvsem za »tisto, kar ni človeško oko« – namreč za nadzorne snemalne kamere, ki so praktično edine lahko »opazovale« celoten »oder« in gledališko dogajanje na njem.</p><p>Gledališki ustroj Živadinova je sestavljen iz ciklusov. Na eni strani so življenjski ciklusi gledališč: Scipion Nasice (1983–87), Rdeči pilot (1987–90) ter Noordung (1990–95–2045). Na drugi strani so gledališki ciklusi predstav: ciklus retrogardističnih dogodkov Scipionov (<span style="font-style:italic">Hinkemann</span>, <span style="font-style:italic">Nablocka</span>, <span style="font-style:italic">Krst</span>,<span style="font-style:italic">Dan mladosti</span>), ciklus dramskih, baletnih in opernih observatorijev Rdečega pilota (<span style="font-style:italic">Fiat</span>, <span style="font-style:italic">Zenit</span>, <span style="font-style:italic">Rekord</span>), (kozmo)kinetični ciklus »naseljenih skulptur« Kozmokinetičnega kabineta Noordung (<span style="font-style:italic">Kapital</span>, <span style="font-style:italic">Molitveni stroj</span>, <span style="font-style:italic">1:10.000.000</span>, <span style="font-style:italic">1:1</span>), mehatronski ciklus obredov poslavljanja Živadinova in Dunje Zupančič (<span style="font-style:italic">Likvidatura Atraktor</span>, <span style="font-style:italic">Biomehanika Noordung</span>, <span style="font-style:italic">Trije izdelki Noordung</span>, <span style="font-style:italic">OHOrganizem</span>, <span style="font-style:italic">Supremat</span>), elizabetinski ciklus Gledališča Živadinov::Zupančič::Turšič (<span style="font-style:italic">Marlowe</span>, <span style="font-style:italic">Prepovedano gledališče</span>, <span style="font-style:italic">Ljubezen in država</span>), petdesetletni ciklus predstave <span style="font-style:italic">Noordung::1995–2045</span>, ciklus informansov (<span style="font-style:italic">Tisoč let filma</span>, <span style="font-style:italic">Telelogija</span>, pomemben petdeseturni informans <span style="font-style:italic">Postgravityart</span> iz leta 2010) itn. Vsi ti ciklusi niso <span style="font-style:italic">zaokrožene celote</span>, pač pa <span style="font-style:italic">odprte celovitosti </span>velikega ciklusa – razsrediščenega, vendar enoglasnega kroga Živadinovovega gledališkega sistema.</p><p>Naj omenimo še najnovejši ciklus predstav, ki zaradi relativno skromne produkcije in omejenega števila gledalcev spominja na začetke Scipionov: <span style="font-style:italic">Država::R.III.Epilog</span> (2013, MSUM, Zavod Delak, Ljubljana), <span style="font-style:italic">Projektator</span> (2016, SCT stolpnica, Zavod Delak), <span style="font-style:italic">Ekscentrik: nenehna Antigona</span> (2018, OSMO/ZA, Zavod Delak). Za vse tri predstave je značilno, da je besedilno predlogo spisal oz. dramaturško obdelal sam Živadinov s sodelavci. Leta 2016 je tako za predstavo <span style="font-style:italic">Projektator</span> skupaj z Mojco Kumerdej in Vincencem Lotosom Šparovcem prejel Borštnikovo nagrado za dramaturško obdelavo tekstovne predloge po motivih ekspresionističnega dramskega besedila <span style="font-style:italic">Kosmata opica</span> (<span style="font-style:italic">The Hairy Ape</span>) Eugena O'Neilla. Leta 2017 pa je bila v zgornjem lobiju CUK Kino Šiška uprizorjena intimno-akcionistična, včasih tudi komična predstava <span style="font-style:italic">Teologija</span>, katere tekstovna predloga sloni na nadrealističnih eskapadah Andréja Bretona.</p><div class="pagebreak" id="pb.247"> [247] </div><p>V naslednjem letu je Živadinov ponovno uprizoril eno večjo oz. produkcijsko zahtevnejšo predstavo z več kot tridesetimi igralci. <span style="font-style:italic">Odilo. Zatemnitev. Oratorij </span>(2018, Slovensko mladinsko gledališče, CUK Kino Šiška) predstavlja svojevrsten glasbeno-estetizirani obred ubijanja imena Odila Globočnika, avstrijskega nacista slovenskega rodu ter kasneje enega vodilnih esesovcev ter glavnih konstruktorjev in organizatorjev tovarn smrti, odgovornega za umore milijonov ljudi v holokavstu. Obdelava tovrstne tematike se zdi precej nenavadna za njegovo aktualno telekozmistično fazo, saj v določenih vidikih, tudi formalnih, včasih spominja na njegove zgodnje retrogardistične prejeme iz obdobja NSK. Zato morda ni naključje, da se je prav s to predstavo po dobrih tridesetih letih vrnil na beograjski Bitef, festival, na katerem je začel svojo gledališko pot. Vendar ta navidezna sklenitev gledališko-življenjskega kroga tokrat ne pušča nikakršnega dvoma, da predstava, kot pravijo njeni ustvarjalci, »z obredom ubijanja imena hoče enkrat za vselej opraviti tako z Odilom Globočnikom kakor tudi z nacizmom in fašizmom ter onemogočiti njuno vrnitev in vnovični vzpon. Predstava v okviru obreda ubijanja imena uprizarja zavest o poosebljenem zlu in se odpoveduje vstopu v gledališki identifikacijski model.«<span id="ftn496_return"><a class="notelink" title="»Odilo. Zatemnitev. Oratorij«, Slovensko mladinsko gledališče, pridobljeno septembra 2018." href="#ftn496"><sup>496</sup></a></span></p><p>Hkrati s tovrstnimi gledališkimi ekscesnimi in manj ekscesnimi ekskurzi pa Živadinov s sodelavci nadaljuje svojo že zdavnaj začrtano pot k abstraktnemu gledališču v gravitaciji nič. V letu 2018 jim je tako končno uspelo pridobiti potrebna dovoljenja od Ruske vesoljske agencije in Ruske federacije za pošiljanje umetniško-znanstvenega satelita na Mednarodno vesoljsko postajo, 400 kilometrov nad Zemljo. Eksperimentalni satelit, katerega izstrelitev je načrtovana za 20. april 2020, naj bi imel obliko tehnološkega substituta Milene Grm, prve preminule igralke petdesetletnega projekta <span style="font-style:italic">Noordung::1995–2045</span>. Znanstveni del naj bi opravil svojo nalogo v Mednarodni vesoljski postaji, nakar bodo rezultati znanstvene raziskave vrnjeni na Zemljo. Umetniški del pa bo ruski kozmonavt med vesoljskim sprehodom obredno spustil v orbito. Tako se bo umetniška komponenta mesec dni počasi spuščala proti Zemlji. Ob stiku z atmosfero bo zgorela. Načrt projekta tako popolnoma ustreza končnemu cilju Živadinovovega postgravitacijskega gledališča prihodnosti: »Mi iščemo abstraktno, abstraktno gledališče v gravitaciji nič, za absolutni nič!«<span id="ftn497_return"><a class="notelink" title="Živadinov, »50 koordinat«." href="#ftn497"><sup>497</sup></a></span></p><div class="ss2" id="index-body.1_div.13_div.1"><div class="pagebreak" id="pb.248"> [248] </div><h2><span class="head">OPUS DRAGANA ŽIVADINOVA</span></h2><div class="ss4" id="index-body.1_div.13_div.1_div.1"><h3><span class="head">Retrogardizem</span></h3><p><span style="font-style:italic">Gledališče sester Scipion Nasice</span></p><p>1983–1987</p><p>1984 – Ilegalna faza: Retrogardistični dogodek Hinkeman, danes Slovenska cesta 40, stanovanje Valentinčič, Ljubljana</p><p>1985 – Eksorcistična faza: Retrogardistični dogodek Marija Nablocka, Studio Vipotnik, Ljubljana</p><p>1986 – Retroklasična faza: Retrogardistični dogodek Krst pod Triglavom, Cankarjev dom, Ljubljana</p><p>1987 – Samouničenje: Dan mladosti, Bohinjsko jezero</p><p><span style="font-style:italic">Kozmokinetično gledališče Rdeči pilot</span></p><p>1987–1992</p><p>1987 – Dramski observatorij Fiat, Narodno pozorište Subotica, dvorana Malči Beličeve, Ljubljana - Vič</p><p>1987 – Baletni observatorij Fiat, Festival Grad Budva, Budva</p><p>1988 – Dramski observatorij Zenit I., Slovensko mladinsko gledališče (v nadaljevanju SMG), Železniška postaja Ljubljana</p><p>1988 – Baletni observatorij Zenit, Kulturni centar Remetinec, Zagreb, Cankarjev dom, Ljubljana</p><p>1989 – Dramski observatorij Zenit II., Narodno pozorište Subotica, Železniška postaja Subotica</p><p>1989 – Dramski observatorij Zenit III., Nepsinhaz Subotica, Železniška postaja Subotica</p><p>1990 – Dramski observatorij Kapital, Javna skladišča, Ljubljana</p><p><span style="font-style:italic">Kozmokinetični kabinet Noordung</span></p><p>1990–1995–2045</p><p>1992 – Molitveni stroj Noordung, SNG Opera Balet, Cankarjev dom, Ljubljana</p></div><div class="ss4" id="index-body.1_div.13_div.1_div.2"><h3><span class="head">Postgravitacijska umetnost<br/>Telekozmizem</span></h3><p>1995–2045</p><p>ŽIVADINOV::ZUPANČIČ</p><p>1995 – (1:10.000.000) Noordung, otroška predstava SMG, Festivalna dvorana, Ljubljana</p><p>1995 – (1:1) NOORDUNG::1995–2045, premiera, petdesetletni projektil, SMG, Festivalna dvorana, Ljubljana</p><p>1998 – Likvidatura Atraktor, obred poslavljanja, Klub SMG, Ljubljana</p><p>1999 – Tisoč let filma, gledališki informans, Festival Eksodos, Ljubljana, ESA, Bremen</p><p>1999 – Gravitacija nič – Biomehanika Noordung, obred poslavljanja, Projekt Atol, Zvezdno mesto (stratosfera)</p><div class="pagebreak" id="pb.249"> [249] </div><p>2000 – Trije izdelki Noordung, obred poslavljanja, SNG Drama, zunanji zahodni balkon, Ljubljana</p><p>2001 – OHOrganizem, obred poslavljanja, Projekt Atol, garažna hiša Kapitelj, Ljubljana</p><p>2002 – Supremat, obred poslavljanja, SMG, spodnja dvorana, Ljubljana</p><p>2003 – Telelogija, gledališki informans, Projekt Atol, predstavitvena dvorana Arcadia, Ljubljana - Vič</p><p>2004 – Dejstva in dokumenti, MSU Zagreb, vizualni informans</p><p>ŽIVADINOV::ZUPANČIČ::TURŠIČ</p><p>2005 – NOORDUNG::1995–2005–2045, petdesetletni projektil Noordung, prva ponovitev, hidrolaboratorij, Zvezdno mesto</p><p>2005 – Vacuum 8G/15KS, gledališki informans, Projekt Atol, SMG, zgornja dvorana, Ljubljana Syntapiens::Avatar::Umbot, Ciant, Libat, Projekt Atol, Gospodarsko razstavišče, Hala B - klet, Ljubljana</p><p>2007 – Metoda H::Obrnjeni E, Festival poezije in vina, gledališki informans, zavod Delak, Medana</p><p>2008 – Tri elizabetinske tragedije:: Prolog, Ljubezen in država, Atrij ZRC SAZU, zavod Delak, Ljubljana</p><p>2008 – Tri elizabetinske tragedije:: Prepovedano gledališče, gledališka predstava, Projekt Atol, zavod Delak, Gospodarsko razstavišče, Kocka (A2), Ljubljana</p><p>2009 – Intermisija::Mikrokoreografija, Festival Exodos, gledališki informans, Stara elektrarna, zavod Delak, Ljubljana</p><p>2009 – Tri elizabetinske tragedije:: Marlowe, gledališka predstava, Projekt Atol, zavod Delak, Fermentacijska dvorana Pivovarne Union, Ljubljana</p><p>2010 – Tri zgodovinske podpore:: Transformans::Performans::Informans, gledališki informans, SSG Trst, zavod Delak, Trst</p><p>2011 – Tri elizabetinske tragedije:: Ljubezen in država, gledališka predstava, SNG, zavod Delak, Ljubljana</p><p>2011 – Der Sturm, Mestna galerija - Galerija 001, vizualni informans, zavod Delak, Ljubljana</p><p>2012 – Otvoritev KSEVT, zavod Delak, Vitanje</p><p>2013 – Tri elizabetinske tragedije:: R.III. Epilog, MSUM, zavod Delak, gledališka predstava, Ljubljana</p><p>2013 – Jurijev krog, suita za opero Zvezdno mesto, Dom omladine, Beograd, zavod Delak, Dom omladine</p><p>2013 – Banke Rote Dance, NLB, Trg republike 2, gledališki informans, Radio Študent, Maska, zavod Delak, Ljubljana</p><p>2013 – Postgravity art::Levitacijska skulptura, informacijska akcija, Slovenska kinoteka, Maska, zavod Delak, Ljubljana</p><p>2014 – Sistematika, MGL, vizualni informans, zavod Delak, Ljubljana</p><div class="pagebreak" id="pb.250"> [250] </div><p>2015 – NOORDUNG::1995–2015–2045, petdesetletni projektil Noordung, druga ponovitev, KSEVT, Vitanje</p><p>2015 – BIO::logika BIO::grafika BIO::mehanika, gledališki informans, Festival SNG Drama, zavod Delak, Ljubljana</p><p>2015 – Projektator::Teater Masse, MSUM, vizualni informans, Ljubljana</p><p>2015 – Projektator, SCT stolpnica, zavod Delak, gledališka predstava, Ljubljana</p><p>2016 – Aktuator::16, Moderna galerija, gledališki informans, Ljubljana</p><p>2016 – PROJEKTATOR, zavod Delak, Tivolska 50, Ljubljana</p><p>2016 – SIGNATURA, Atrij ZRC SAZU, zavod Delak, Ljubljana</p><p>2016 – AKTUATOR, zavod Delak, NCCA, Moskva</p><p>2016 – TEOLOGIJA, zavod Delak in Kino Šiška, Ljubljana 17. 12. 2016</p><p>2017 – EKSCENTRIK::Nenehna Antigona, zavod Delak in Osmo/za, Ljubljana </p><p>2018 – ODILO. ZATEMNITEV. ORATORIJ, Slovensko mladinsko gledališče in Kino Šiška, Ljubljana</p></div></div><div class="abstract" id="index-body.1_div.13_div.2"><h2><span class="head">POVZETEK</span></h2><p>Dragan Živadinov je bil ustanovitelj Gledališča sester Scipion Nasice (1983–87), Kozmokinetičnega gledališča Rdeči pilot (1987–90) in Kozmokinetičnega kabineta Noordung (1990–1995–2045). Bil je tudi soustanovitelj umetniškega gibanja Neue Slowenische Kunst (NSK) ter soustanovitelj in direktor zavoda Center za raziskave scenskih umetnosti DELAK. Je idejni konstruktor stilnih formacij retrogardizma (značilnega za prvo fazo njegovega opusa, do leta 1990) in telekozmizma (druga faza, od leta 1995 naprej) ter Kulturnega središča evropskih vesoljskih tehnologij (KSEVT). Je tudi avtor petdesetletnega proceduralno-procesualnega gledališkega projekta <span style="font-style:italic">Noordung::1995</span>–<span style="font-style:italic">2045</span>. 1980–84 je na AGRFT v Ljubljani študiral gledališko režijo, vendar nikoli ni diplomiral, saj je po dveh zavrnitvah zasnutkov diplomskih predstav iz Akademije radikalno izstopil z enim svojih prvih manifestov <span style="font-style:italic">Pismo lažnim učiteljem</span>. Že leto pred tem, 1983, je skupaj z dramaturginjo Edo Čufer in scenografom Miranom Moharjem ustanovil Gledališče sester Scipion Nasice z vnaprej določenim štiriletnim trajanjem. GSSN je uprizorilo tri retrogardistične dogodke: <span style="font-style:italic">Hinkeman</span> (1984), <span style="font-style:italic">Marija Nablocka</span> (1985) in <span style="font-style:italic">Krst pod Triglavom</span> (1986), ki so vsi gostovali na beograjskem gledališkem festivalu Bitef. Leta 1984 so umetniške skupine GSSN, Laibach in Irwin ustanovile umetniško gibanje Neue Slowenische Kunst. Po t. i. samouničenju GSSN je leta 1987 ustanovil Kozmokinetično gledališče Rdeči pilot (do 1990), ki je uprizarjalo t. <span class="pagebreak" id="pb.251"> [251] </span>i. dramske, baletne in operne observatorije (<span style="font-style:italic">Fiat, Zenit, Rekord, Kapital</span>), s katerimi je gostovalo na evropskih gledaliških festivalih. V začetku devetdesetih let je gledališče Rdeči pilot transformiral v Kozmokinetični kabinet Noordung. 20. aprila 1995 je s stilno formacijo telekozmizem vstopil v petdesetletni gledališki projektil <span style="font-style:italic">Noordung::1995</span>–<span style="font-style:italic">2045</span>, in to s premiero predstave <span style="font-style:italic">Naseljena skulptura 1:1</span>, zasnovano na konceptu petih ponovitev, ki se bodo odigrale vsakih deset let (2005–2015–2025–2035–) na isti datum, ob isti uri in z istimi igralci, vse do leta 2045. Koncept vključuje zamenjavo teles igralcev, ki bodo medtem že umrli, z daljinsko vodenimi tehnološkimi substituti, ki jih bo Živadinov v končni fazi, na koncu vseh procesualnih in konceptualnih etap, ko bodo vse igralke in igralci mrtvi, namestil v vesolje na geostacionarno orbito kot štirinajst komunikacijskih umetniških satelitov, nakar naj bi 2. maja 2045 naredil samomor v vesolju. Od leta 1995 Živadinov pri vseh svojih umetniških projektih sodeluje s svojo življenjsko partnerko, vizualno umetnico Dunjo Zupančič, s katero uprizarjata t. i. obrede poslavljanja ter vizualne in gledališke informanse. Leta 1998 je Živadinov postal kandidat kozmonavt, 1999 pa je v posebnem letalu za parabolične polete za vaje kozmonavtov realiziral <span style="font-style:italic">Biomehaniko Noordung</span>, prvo celovito predstavo v pogojih breztežnosti. Predstava <span style="font-style:italic">Noordung::1995</span>–<span style="font-style:italic">2045 </span>je doživela prvo ponovitev leta 2005 na modulu mednarodne vesoljske postaje v hidrolaboratoriju Centra za usposabljanje kozmonavtov Jurija Gagarina v moskovskem Zvezdnem mestu. Druga ponovitev je bila leta 2015 v KSEVT-u v Vitanju. V letu 2018 so Živadinov in sodelavci pridobili potrebna dovoljenja od Ruske vesoljske agencije in Ruske federacije za pošiljanje prvega umetniško-znanstvenega satelita na Mednarodno vesoljsko postajo. Eksperimentalni satelit, katerega izstrelitev se načrtuje za 20. april 2020, naj bi imel obliko tehnološkega substituta Milene Grm, prve preminule igralke petdesetletnega projekta <span style="font-style:italic">Noordung::1995</span>–<span style="font-style:italic">2045</span>.</p></div><div class="bibliography" id="index-body.1_div.13_div.3"><h2><span class="head">VIRI IN LITERATURA</span></h2><div class="ss3" id="index-body.1_div.13_div.3_div.1"><h3><span class="head">ARHIVSKI VIRI</span></h3><p>Arhiv SNG Drama Ljubljana. Scipion Nasice, Gledališče sester. Elaborat za retrogardistični projekt Krst pod Triglavom, 1985.</p><p>Arhiv Gledališča sester Scipion Nasice. »Vabilo za predstavo <span style="font-style:italic">Hinkemann</span>«, 1984.</p><p>Zasebni arhiv Dragana Živadinova. »Postgravitacijska umetnost :: Orbitalizacija :: Dunja Zupančič«. Predavanje v MSUM v Ljubljani, 7. november 2013. Tipkopis.</p></div><div class="ss3" id="index-body.1_div.13_div.3_div.2"><div class="pagebreak" id="pb.252"> [252] </div><h3><span class="head">USTNI VIRI</span></h3><p>Pogovor avtorja z Draganom Živadinovom, poletje 2018.</p></div><div class="ss3" id="index-body.1_div.13_div.3_div.3"><h3><span class="head">MONOGRAFIJE</span></h3><div class="biblfree">Anđelković, Bojan. <span style="font-style:italic">Umetniški ustroj Noordung. Filozofija in njen dvojnik</span>. Ljubljana: Založba ZRC, 2016.</div><div class="biblfree">Arns, Inke. <span style="font-style:italic">Avantgarda v vzvratnem ogledalu</span>. Ljubljana: Maska, 2006.</div><div class="biblfree">Hribar, Tine. <span style="font-style:italic">Sveta igra sveta: (umetnost v post-moderni dobi)</span>. Ljubljana: Mladinska knjiga, 1990.</div><div class="biblfree"><span style="font-style:italic">Neue Slowenische Kunst</span>. Ur. Milan Zinajić in NK. Zagreb: Grafički zavod Hrvatske, 1991.</div><div class="biblfree"><span style="font-style:italic">NSK Embassy Moscow: How the East Sees the East</span>. Ur. Eda Čufer. Koper: Loža Gallery, 1992.</div><div class="biblfree">Pintar, Boris in Pavlič, Jana. <span style="font-style:italic">Kastracijski stroji. Gledališče in umetnost v devetdesetih</span>. Ljubljana: Maska, 2001.</div><div class="biblfree"><span style="font-style:italic">Plakatna afera 1987</span>. Ur. Nataša Strlič. Ljubljana: Muzej novejše zgodovine Slovenije, 2009.</div></div><div class="ss3" id="index-body.1_div.13_div.3_div.4"><h3><span class="head">ČASOPISNI VIRI/ČLANEK</span></h3><div class="biblfree">Čufer, Eda. »Atletika očesa. Krst pod Triglavom – vprašanja zapisovanja in branja sodobnih scenskih praks = Athletics of the eye : the baptism [Krst pod Triglavom] – the problem of writting and reading contemporary performing practices«. <span style="font-style:italic">Maska</span>, št. 3/4 (2002).</div><div class="biblfree">Gržinić, Marina. »Biomehanika Noordung«. <span style="font-style:italic">Maska</span>, št. 1–2 (2000).</div><div class="biblfree">NSK. »Neue Slowenische Kunst«. <span style="font-style:italic">Problemi</span>, št. 6 (1985).</div><div class="biblfree">Smrekar, Maja. »Kozmokinetični kabinet Noordung«. V: <span style="font-style:italic">Pojmovnik slovenske umetnosti 1945</span>–<span style="font-style:italic">2005</span>, Ljubljana: Inštitut ALUO in Študentska založba, 2009.</div><div class="biblfree">Zajc, Melita. »Nova slovenska umetnost: osemdeseta leta si bomo zapomnili po tem, da je bil takrat NSK«. <span style="font-style:italic">Mladina</span>, 1. 1. 1990.</div><div class="biblfree">Živadinov, Dragan. »Biomehanika Noordung«. V: <span style="font-style:italic">Gledališki list SNG Drame</span>, 2000.</div></div><div class="ss3" id="index-body.1_div.13_div.3_div.5"><h3><span class="head">SPLETNI VIR</span></h3><div class="biblfree">Slovensko mladinsko gledališče. <a class="link_ref" href="https://mladinsko.com/sl/program/30/odilo-zatemnitev-oratorij/">»Odilo. Zatemnitev. Oratorij«</a>. Pridobljeno septembra 2018.</div><div class="biblfree">Živadinov, Dragan. <a class="link_ref" href="http://sl.scribd.com/doc/31097592/50-kordinat">»50 koordinat postgravitacijske umetnosti«</a>, 2010. Pridobljeno septembra 2018.</div></div><div class="ss3" id="index-body.1_div.13_div.3_div.6"><h3><span class="head">FOTO:</span></h3><p>zasebni arhiv Dragana Živadinova.</p></div></div><div class="byline"><span style="font-weight:bold">Dr. Bojan Anđelković</span>, direktor Zavoda YugoTranslate, Tržaška cesta 2, 1000 Ljubljana, <a class="link_ref" href="mailto:info@yugotranslate.si">info@yugotranslate.si</a></div></div><!--Notes in [div]--><div class="notes"><div class="note" id="ftn484"><span class="noteLabel">484. </span><div class="noteBody">Eda Čufer, »Atletika očesa. Krst pod Triglavom – vprašanja zapisovanja in branja sodobnih scenskih praks = Athletics of the eye: the baptism [Krst pod Triglavom] – the problem of writting and reading contemporary performing practices«, <span style="font-style:italic">Maska</span>, št. 3/4 (2002).</div> <a class="link_return" title="Go back to text" href="#ftn484_return">↵</a></div><div class="note" id="ftn485"><span class="noteLabel">485. </span><div class="noteBody">Gledališče sester Scipion Nasice, »Prvo sestrsko pismo«, v: <span style="font-style:italic">Neue Slowenische Kunst</span> (Zagreb: Grafički zavod Hrvatske, 1991), 163.</div> <a class="link_return" title="Go back to text" href="#ftn485_return">↵</a></div><div class="note" id="ftn486"><span class="noteLabel">486. </span><div class="noteBody">Scipion Nasice, »Akt ustanovitve«, v: <span style="font-style:italic">Neue Slowenische Kunst</span> (Zagreb: Grafički zavod Hrvatske, 1991), 162.</div> <a class="link_return" title="Go back to text" href="#ftn486_return">↵</a></div><div class="note" id="ftn487"><span class="noteLabel">487. </span><div class="noteBody">Scipion Nasice, »Prvo sestrsko pismo«.</div> <a class="link_return" title="Go back to text" href="#ftn487_return">↵</a></div><div class="note" id="ftn488"><span class="noteLabel">488. </span><div class="noteBody">Inke Arns, <span style="font-style:italic">Avantgarda v vzvratnem ogledalu</span> (Ljubljana: Maska, 2006), 168.</div> <a class="link_return" title="Go back to text" href="#ftn488_return">↵</a></div><div class="note" id="ftn489"><span class="noteLabel">489. </span><div class="noteBody">Arhiv Gledališča sester Scipion Nasice, »Vabilo za predstavo Hinkemann«, 1984.</div> <a class="link_return" title="Go back to text" href="#ftn489_return">↵</a></div><div class="note" id="ftn490"><span class="noteLabel">490. </span><div class="noteBody">Jela Krečič, »Dan mladosti 1987«, v: <span style="font-style:italic">Plakatna afera 1987</span>, ur. Nataša Strlič (Ljubljana: Muzej novejše zgodovine Slovenije, 2009).</div> <a class="link_return" title="Go back to text" href="#ftn490_return">↵</a></div><div class="note" id="ftn491"><span class="noteLabel">491. </span><div class="noteBody"><p>Dragan Živadinov, <a class="link_ref" href="http://sl.scribd.com/doc/31097592/50-kordinat">»50 koordinat postgravitacijske umetnosti«</a>, pridobljeno septembra 2018.</p></div> <a class="link_return" title="Go back to text" href="#ftn491_return">↵</a></div><div class="note" id="ftn492"><span class="noteLabel">492. </span><div class="noteBody">Marina Gržinić, »Biomehanika Noordung«, <span style="font-style:italic">Maska</span>, št. 1–2 (2000): 19–22.</div> <a class="link_return" title="Go back to text" href="#ftn492_return">↵</a></div><div class="note" id="ftn493"><span class="noteLabel">493. </span><div class="noteBody">Živadinov, »50 koordinat«.</div> <a class="link_return" title="Go back to text" href="#ftn493_return">↵</a></div><div class="note" id="ftn494"><span class="noteLabel">494. </span><div class="noteBody">Zasebni arhiv Dragana Živadinova, »Postgravitacijska umetnost :: Orbitalizacija :: Dunja Zupančič«, predavanje, MSUM, Ljubljana, 7. november 2013, tipkopis.</div> <a class="link_return" title="Go back to text" href="#ftn494_return">↵</a></div><div class="note" id="ftn495"><span class="noteLabel">495. </span><div class="noteBody">Živadinov, »50 koordinat«.</div> <a class="link_return" title="Go back to text" href="#ftn495_return">↵</a></div><div class="note" id="ftn496"><span class="noteLabel">496. </span><div class="noteBody"><p><a class="link_ref" href="https://mladinsko.com/sl/program/30/odilo-zatemnitev-oratorij/">»Odilo. Zatemnitev. Oratorij«</a>, Slovensko mladinsko gledališče, pridobljeno septembra 2018.</p></div> <a class="link_return" title="Go back to text" href="#ftn496_return">↵</a></div><div class="note" id="ftn497"><span class="noteLabel">497. </span><div class="noteBody">Živadinov, »50 koordinat«.</div> <a class="link_return" title="Go back to text" href="#ftn497_return">↵</a></div></div></div></body></html>