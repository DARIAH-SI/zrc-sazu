<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title type="main" level="m" xml:lang="sl">Izgubljena mesta</title>
                <title type="sub" level="m" xml:lang="sl">Arheološka iskanja v deželi Majev</title>
                <author>
                    <persName type="aut">
                        <forename>Ivan</forename>
                        <surname>Šprajc</surname>
                    </persName>
                </author>
            </titleStmt>
            <editionStmt>
                <edition>E-knjiga v vseh pogledih reproducira prvi natis druge tiskane izdaje
                    (2019); malenkostno drugače je razporejeno slikovno gradivo.</edition>
                <respStmt>
                    <resp>Tehnična urednika</resp>
                    <persName type="edt">
                        <forename>Aleš</forename>
                        <surname>Pogačnik</surname>
                    </persName>
                    <persName type="edt">
                        <forename>Andrej</forename>
                        <surname>Pančur</surname>
                    </persName>
                </respStmt>
                <funder><note>Pretvorbo je omogočila Javna agencija za knjigo iz naslova razpisa
                        za leto 2019.</note></funder>
                <sponsor><note>ZRC SAZU, Inštitut za antropološke in prostorske študije, Založba ZRC<figure>
                            <graphic url="media/logoZRCmoder.jpg"/>
                        </figure></note></sponsor>
            </editionStmt>
            <publicationStmt>
                <publisher>
                    <respons locus="name">
                        <desc>Založnik</desc>
                    </respons>
                    <orgName ref="https://www.zrc-sazu.si">ZRC SAZU</orgName>
                    <orgName>Založba ZRC <email>zalozba@zrc-sazu.si</email>
                        <address>
                            <addrLine>Novi trg 2, 1000 Ljubljana, SI-SLOVENIA</addrLine>
                        </address></orgName>
                </publisher>
                <authority>
                    <term>Izdajatelj</term>
                    <orgName>Inštitut za antropološke in prostorske študije</orgName></authority>
                <authority>
                    <term>Zanju</term>
                    <persName type="drt"><forename>Oto</forename><surname>Luthar</surname>
                    </persName><persName type="rth">
                        <forename>Ivan</forename>
                        <surname>Šprajc</surname>
                    </persName></authority>
                <authority>
                    <term>Glavni urednik založbe</term>
                    <persName type="edt"><surname>Pogačnik</surname>
                        <forename>Aleš</forename></persName></authority>
                <pubPlace>Ljubljana</pubPlace>
                <date when="2019-01-01T13:53:21Z">2019</date>
                <availability status="restricted">
                    <p>© 2019 Ivan Šprajc, ZRC SAZU, Inštitut za antropološke in prostorske študije,
                        Založba ZRC</p>
                    <p xml:lang="sl">Vse pravice pridržane. Noben del te izdaje ne sme biti
                        reproduciran, shranjen ali prepisan v katerikoli obliki oz. na katerikoli
                        način, bodisi elektronsko, mehansko, s fotokopiranjem ali kako drugače, brez
                        predhodnega pisnega dovoljenja imetnikov avtorskih pravic.</p>
                    <p xml:lang="en">All rights reserved. No part of this publication may be
                        reproduced, stored in a retrieval system or transmitted, in any form or by
                        any means, electronic, mechanical, photocopying, recording or otherwise,
                        without the prior permission of the publisher.</p>
                </availability>
                <idno type="ISBN" subtype="epub">978-961-05-0208-1</idno>
                <idno type="COBISS.ID" subtype="epub">300972800</idno>
                <idno type="price" subtype="epub">20</idno>
            </publicationStmt>
            <sourceDesc>
                <bibl type="M"><edition><ref target="https://zalozba.zrc-sazu.si/p/25">Druga tiskana
                    izdaja</ref><figure>
                        <graphic url="media/000a.jpg"/>
                        <graphic url="media/000d.jpg"/>
                    </figure></edition>
                    <date when="2009-01-07T12:00:00Z">junij 2019</date>
                    <idno type="ISBN">978-961-05-0179-4</idno>
                    <idno type="COBISS" subtype="id">299534336</idno>
                    <bibl type="DC:SOURCE">Ivan Šprajc, 2019: Izgubljena mesta : arheološka iskanja
                        v deželi Majev. ZRC SAZU, Založba ZRC: Ljubljana.</bibl></bibl>
                <bibl type="M"><edition><ref target="https://zalozba.zrc-sazu.si/p/25">Prva tiskana
                    izdaja</ref><figure>
                        <graphic url="media/000f.jpg"/>
                         </figure></edition>
                    <date when="2009-01-07T12:00:00Z">januar 2009</date>
                    <idno type="ISBN">978-961-241-331-6</idno>
                    <idno type="COBISS" subtype="id">245189632</idno>
                    <bibl type="DC:SOURCE">Ivan Šprajc, 2009: Izgubljena mesta : arheološka iskanja
                        v deželi Majev. Založba Modrijan: Ljubljana.</bibl></bibl>
                            </sourceDesc>
        </fileDesc>
        <profileDesc>
            <abstract xml:lang="sl">
                <p> Arheolog dr. Ivan Šprajc v knjigi predstavlja svoje raziskovanje na območju
                    Majev v jugovzhodni Mehiki. Njegove ekspedicije so odkrile številna dotlej
                    neznana arheološka najdišča, med drugim ostanke velikih urbanih središč z
                    monumentalno arhitekturo, skulpturami, reliefi in napisi. Iskanje teh najdišč na
                    skoraj neposeljenih območjih sredi bujnega tropskega rastlinja je bilo izjemna
                    pustolovščina, saj se v pripovedi kar vrstijo najrazličnejše težave, nevarnosti,
                    nepredvidljivi zapleti in presenetljive dogodivščine, seveda tudi trenutki
                    veselja in zmagoslavja. Ob knjigi, ki je sicer resnična zgodba uglednega
                    strokovnjaka, se bodo starejši bralci nemara spomnili razburljivih zgodb Karla
                    Maya. Ivan Šprajc v knjigi poleg arheološkega dela, ki še najbolj spominja na
                    tisto iz obdobja »romantične« arheologije 19. stoletja, predstavlja svoja
                    najzanimivejša doživetja in odkritja: v zaokroženih epizodah je nanizana vrsta
                    zanimivih podatkov o življenju nekdanjih Majev – o naseljih, gospodarstvu,
                    družbeni ureditvi in verskem življenju, o politiki in dinastični zgodovini, o
                    njihovem nastanku, razvoju in propadu, pa tudi o razlikah in podobnostih med
                    nekdanjo visoko razvito majevsko civilizacijo in življenjem sedanjih prebivalcev
                    teh območij. Knjiga je opremljena z orientacijskim zemljevidom in izvirnim
                    fotografskim gradivom.</p>
            </abstract>
            <langUsage>
                <language ident="sl" usage="100">slovenski</language>
            </langUsage>
            <textClass>
                <classCode scheme="http://udcdata.info/">
                    <term>903(72)</term>
                    <term>930.85(399.7)</term>
                    <term>902(497.4):929Šprajc I.</term>
                </classCode>
                <keywords scheme="http://cobiss.si">
                    <term xml:lang="sl">arheološka izkopavanja</term>
                    <term xml:lang="sl">arheološka najdišča</term>
                    <term xml:lang="sl">arheološke ostaline</term>
                    <term xml:lang="sl">Indijanci</term>
                    <term xml:lang="sl">indijanska ljudstva</term>
                    <term xml:lang="sl">Jukatan</term>
                    <term xml:lang="sl">kulturna zgodovina</term>
                    <term xml:lang="sl">Maji</term>
                    <term xml:lang="sl">Mehika</term>
                    <term xml:lang="sl">Mezoamerika</term>
                    <term xml:lang="sl">spomini</term>
                    <term xml:lang="sl">Šprajc, Ivan</term>
                    <term xml:lang="sl">Srednja Amerika</term>
                    <term xml:lang="sl">staroameriške kulture</term>
                    <term xml:lang="en">archaeological excavations</term>
                    <term xml:lang="en">archaeological remains</term>
                    <term xml:lang="en">archaeological sites</term>
                    <term xml:lang="en">Central America</term>
                    <term xml:lang="en">cultural history</term>
                    <term xml:lang="en">Indian people</term>
                    <term xml:lang="en">Indians</term>
                    <term xml:lang="en">Mayas</term>
                    <term xml:lang="en">memoirs</term>
                    <term xml:lang="en">Mesoamerica</term>
                    <term xml:lang="en">Mexico</term>
                    <term xml:lang="en">Šprajc, Ivan</term>
                    <term xml:lang="en">pre-Columbian cultures</term>
                    <term xml:lang="en">Yucatán</term>
                </keywords>
            </textClass>
        </profileDesc>
        <revisionDesc>
            <change><date>17. 5. 2019</date><name>Aleš Pogačnik</name><p>pretvorba v TEI
                    datoteko</p></change>
            <change><date>16. 7. 2019</date><name>Andrej Pančur</name>
                <p>prva pretvorba v epub datoteko</p></change>
        </revisionDesc>
    </teiHeader>
    <facsimile>
        <surface xml:id="front_out">
            <graphic n="000a" url="media/000a.jpg"/>
        </surface>
        <surface xml:id="back_in">
            <graphic n="000b" url="media/000b.jpg"/>
        </surface>
        <surface xml:id="back_out">
            <graphic n="000c" url="media/000c.jpg"/>
        </surface>
        <surface xml:id="front_in">
            <graphic n="000d" url="media/000d.jpg"/>
        </surface>
    </facsimile>
    <text>
        <front>
            <titlePage facs="#front_out" type="ebook">
                <docAuthor>
                    <name><persName><hi rend="bold">
                                <forename>Ivan</forename>
                                <surname>Šprajc</surname>
                            </hi></persName></name>
                </docAuthor>
                <docTitle>
                    <titlePart>Izgubljena mesta</titlePart>
                    <titlePart type="subtitle">Arheološka iskanja v deželi Majev</titlePart>
                </docTitle>
                <docEdition>
                    <note>
                        <p>E-knjiga v vseh pogledih reproducira prvi natis druge tiskane izdaje
                            (2019), ki so ji dodani bibliografski podatki za prvo izdajo
                            (2009).<lb/>Pretvorbo je omogočila Javna agencija za knjigo iz naslova
                            razpisa za leto 2018.</p>
                        <p rend="CIP">Kataložni zapis o publikaciji (CIP) pripravili v Narodni in
                            univerzitetni knjižnici v Ljubljani<lb/>
                            <ref target="http://COBISS.SI">COBISS.SI</ref>-ID=<ref
                                target="https://plus.si.cobiss.net/opac7/bib/300972800"
                                >300972800</ref><lb/> ISBN 978-961-05-0208-1 (epub)</p>
                    </note></docEdition>
                <docImprint><publisher>Založba ZRC, ZRC
                        SAZU</publisher><placeName>Ljubljana</placeName><date>2018</date>
                </docImprint>
            </titlePage>
            <div type="covers" corresp="front_in">
                <figure>
                    <graphic url="media/000b.jpg"/>
                </figure>
            </div>
            <div type="halftitle">
                <pb n="(1)" xml:id="pb.1"/>
                <p>Ivan Šprajc</p>
                <p>IZGUBLJENA MESTA</p>
                <p><hi rend="smallcaps">Arheološka iskanja v deželi Majev</hi></p>
                <figure>
                    <graphic n="1001" width="1.6cm" height="2.3cm" url="media/imageZRC.jpg"
                        rend="block"/>
                </figure>
            </div>
            <div type="colophon">
                <pb n="(2)" xml:id="pb.2"/>
                <p>Ivan Šprajc</p>
                <p>IZGUBLJENA MESTA</p>
                <p><hi rend="smallcaps">Arheološka iskanja v deželi Majev</hi></p>
                <p/>
                <p><hi rend="italic">Fotografije</hi> Ivan Šprajc, Adrián Baker Pedroza, Saša
                    Čaval</p>
                <p><hi rend="italic">Jezikovni pregled</hi> Aleksandra Kocmut, Boris Kern</p>
                <p><hi rend="italic">Prelom in oblikovanje</hi> Brane Vidmar</p>
                <p><hi rend="italic">Zemljevid</hi> Žiga Kokalj</p>
                <p><hi rend="italic">Izdajatelj</hi> ZRC SAZU, Inštitut za antropološke in
                    prostorske študije</p>
                <p><hi rend="italic">Založnik</hi> Založba ZRC</p>
                <p><hi rend="italic">Za založbo</hi> Oto Luthar</p>
                <p><hi rend="italic">Glavni urednik</hi> Aleš Pogačnik</p>
                <p><hi rend="italic">Tisk</hi> Present, d. o. o.</p>
                <p><hi rend="italic">Naklada</hi> 950</p>
                <p>Druga izdaja, prvi natis</p>
                <p>Ljubljana 2019</p>
                <p>Izid knjige so podprli Abanka, Rokus Klett, Adria kombi in Ars longa</p>
                <div rend="boxed" type="CIP">
                    <p>CIP - Kataložni zapis o publikaciji</p>
                    <p>Narodna in univerzitetna knjižnica, Ljubljana</p>
                    <p>903(72)</p>
                    <p>930.85(399.7)</p>
                    <p>902(497.4):929Šprajc I.</p>
                    <p/>
                    <p>ŠPRAJC, Ivan, 1955-</p>
                    <p> Izgubljena mesta : arheološka iskanja v deželi Majev / Ivan Šprajc ;
                        [fotografije Ivan Šprajc, Adrián Baker Pedroza, Saša Čaval ; zemljevid Žiga
                        Kokalj]. - 2. izd., 1. natis. - Ljubljana : Založba ZRC, 2019</p>
                    <p>ISBN 978-961-05-0179-4</p>
                    <p>COBISS.SI-ID 299534336</p>
                </div>
                <div type="copyright">
                    <p>© 2019 Ivan Šprajc, ZRC SAZU, Inštitut za antropološke in prostorspe študije,
                        Založba ZRC</p>
                    <p>Vse pravice pridržane. Noben del te izdaje ne sme biti reproduciran, shranjen
                        ali prepisan v katerikoli obliki oz. na katerikoli način, bodisi
                        elektronsko, mehansko, s fotokopiranjem, snemanjem ali kako drugače, brez
                        predhodnega pisnega dovoljenja imetnika avtorskih pravic.</p>
                </div>
            </div>
            <div type="title">
                <pb n="(3)" xml:id="pb.3"/>
                <p>Ivan Šprajc</p>
                <p><hi rend="bold">IZGUBLJENA MESTA</hi></p>
                <p>Arheološka iskanja v deželi Majev</p>
                <p>Ljubljana 2019</p>
            </div>
            <div type="dedication">
                <pb n="(4)" xml:id="pb.4"/>
                <p>Silviji</p>
            </div>
            <div type="contents">
                <pb n="5" xml:id="pb.5"/>
                <table>
                    <row>
                        <cell>Maji in njihova dežela</cell>
                        <cell><ref target="#pb.7">7</ref></cell>
                    </row>
                    <row>
                        <cell>Preučevanje Majev</cell>
                        <cell><ref target="#pb.13">13</ref></cell>
                    </row>
                    <row>
                        <cell>Seja</cell>
                        <cell><ref target="#pb.19">19</ref></cell>
                    </row>
                    <row>
                        <cell>Becán</cell>
                        <cell><ref target="#pb.21">21</ref></cell>
                    </row>
                    <row>
                        <cell>Justo Sierra Méndez</cell>
                        <cell><ref target="#pb.29">29</ref></cell>
                    </row>
                    <row>
                        <cell>Skrunilci grobov</cell>
                        <cell><ref target="#pb.39">39</ref></cell>
                    </row>
                    <row>
                        <cell>Ugledno spremstvo</cell>
                        <cell><ref target="#pb.47">47</ref></cell>
                    </row>
                    <row>
                        <cell>Los Alacranes</cell>
                        <cell><ref target="#pb.53">53</ref></cell>
                    </row>
                    <row>
                        <cell>Pokopano mesto</cell>
                        <cell><ref target="#pb.59">59</ref></cell>
                    </row>
                    <row>
                        <cell>Kače niso samo v džungli</cell>
                        <cell><ref target="#pb.67">67</ref></cell>
                    </row>
                    <row>
                        <cell>Prihaja kralj</cell>
                        <cell><ref target="#pb.73">73</ref></cell>
                    </row>
                    <row>
                        <cell>Država in federacija</cell>
                        <cell><ref target="#pb.79">79</ref></cell>
                    </row>
                    <row>
                        <cell>El Comandante</cell>
                        <cell><ref target="#pb.89">89</ref></cell>
                    </row>
                    <row>
                        <cell>Zmanjkalo je šavja …</cell>
                        <cell><ref target="#pb.95">95</ref></cell>
                    </row>
                    <row>
                        <cell>Čarovnikova piramida</cell>
                        <cell><ref target="#pb.99">99</ref></cell>
                    </row>
                    <row>
                        <cell>V podzemlju</cell>
                        <cell><ref target="#pb.107">107</ref></cell>
                    </row>
                    <row>
                        <cell>Balakbal in Altamira</cell>
                        <cell><ref target="#pb.111">111</ref></cell>
                    </row>
                    <row>
                        <cell>Oltar kraljev</cell>
                        <cell><ref target="#pb.123">123</ref></cell>
                    </row>
                    <row>
                        <cell>Pozabljen</cell>
                        <cell><ref target="#pb.131">131</ref></cell>
                    </row>
                    <row>
                        <cell>Kje je Pared de los Reyes?</cell>
                        <cell><ref target="#pb.137">137</ref></cell>
                    </row>
                    <row>
                        <cell>Zmota</cell>
                        <cell><ref target="#pb.149">149</ref></cell>
                    </row>
                    <row>
                        <cell><pb n="6" xml:id="pb.6"/>Oxpemul</cell>
                        <cell><ref target="#pb.157">157</ref></cell>
                    </row>
                    <row>
                        <cell>Mesto stel in oltarjev</cell>
                        <cell><ref target="#pb.165">165</ref></cell>
                    </row>
                    <row>
                        <cell>Razno</cell>
                        <cell><ref target="#pb.171">171</ref></cell>
                    </row>
                    <row>
                        <cell>Drevo na hiši</cell>
                        <cell><ref target="#pb.179">179</ref></cell>
                    </row>
                    <row>
                        <cell>Dolga pot</cell>
                        <cell><ref target="#pb.189">189</ref></cell>
                    </row>
                    <row>
                        <cell>Od Paixbána do Uxula</cell>
                        <cell><ref target="#pb.201">201</ref></cell>
                    </row>
                    <row>
                        <cell>Štiri stele</cell>
                        <cell><ref target="#pb.209">209</ref></cell>
                    </row>
                    <row>
                        <cell>Veliko truda in malo nagrade</cell>
                        <cell><ref target="#pb.215">215</ref></cell>
                    </row>
                    <row>
                        <cell>Kam nas vodi Ruppertov dnevnik?</cell>
                        <cell><ref target="#pb.219">219</ref></cell>
                    </row>
                    <row>
                        <cell>Stena kraljev</cell>
                        <cell><ref target="#pb.225">225</ref></cell>
                    </row>
                    <row>
                        <cell>Daleč od poti</cell>
                        <cell><ref target="#pb.235">235</ref></cell>
                    </row>
                    <row>
                        <cell>Brezplodno iskanje</cell>
                        <cell><ref target="#pb.243">243</ref></cell>
                    </row>
                    <row>
                        <cell>Terra incognita</cell>
                        <cell><ref target="#pb.251">251</ref></cell>
                    </row>
                    <row>
                        <cell>Río Bec Dreams</cell>
                        <cell><ref target="#pb.259">259</ref></cell>
                    </row>
                    <row>
                        <cell>Rdeči kamen</cell>
                        <cell><ref target="#pb.265">265</ref></cell>
                    </row>
                    <row>
                        <cell>Globoki vodnjak</cell>
                        <cell><ref target="#pb.281">281</ref></cell>
                    </row>
                    <row>
                        <cell>V žrelu pošasti</cell>
                        <cell><ref target="#pb.287">287</ref></cell>
                    </row>
                    <row>
                        <cell>Zgodba o Laguniti</cell>
                        <cell><ref target="#pb.295">295</ref></cell>
                    </row>
                    <row>
                        <cell>Nova pridobitev</cell>
                        <cell><ref target="#pb.299">299</ref></cell>
                    </row>
                    <row>
                        <cell>Znani in neznani Maji</cell>
                        <cell><ref target="#pb.307">307</ref></cell>
                    </row>
                    <row>
                        <cell>Potop</cell>
                        <cell><ref target="#pb.313">313</ref></cell>
                    </row>
                    <row>
                        <cell>Rešeni</cell>
                        <cell><ref target="#pb.323">323</ref></cell>
                    </row>
                    <row>
                        <cell/>
                        <cell/>
                    </row>
                    <row>
                        <cell><hi rend="bold">Aleš Marsetič: O delu in bivanju v tropskem gozdu,
                                kartiranju izgubljenih majevskih mest in Ivanu</hi></cell>
                        <cell><ref target="#pb.329">329</ref></cell>
                    </row>
                </table>
            </div>
        </front>
        <body>
            <div type="ss1">
                <head>Maji in njihova dežela</head>
                <p>Tropski gozd ima čudno moč. Neskončna zelena
                    goščava zastira pogled, ovira gibanje in daje občutek nemoči; težave in
                    nevarnosti prežijo na vsakem koraku. Toda nezamenljivi vonj po vlagi, bujno
                    rastlinje, prhutanje ptic, katerih raznolikost in glasovi presegajo vsako
                    domišljijo, kričanje opic in njihove razposajene akrobacije po vejah, celo
                    brenčanje insektov, vse to so milijoni dražljajev, ki se trdno zasidrajo nekam v
                    možganske celice in pustijo ne le globok vtis, temveč tudi željo po vrnitvi.
                    Cvetovi, listi in plodovi najrazličnejših oblik, barv in vonjav, preperela debla
                    orjaških dreves, ki so umrla naravne smrti, in živali vsemogočih vrst se
                    združujejo v naravno lepoto, ki ji ni para, ki pa je obenem divja, neukročena in
                    celo napadalna. Kot je leta 1937 zapisal v svoji knjigi <hi rend="italic">La
                        tierra del chicle</hi> mehiški pisec Ramón Beteta:</p>
                <quote><p>Med neštetimi zvijajočimi se koreninami je mogoče spregledati kače;
                        milijoni žuželk, mravlje, orjaške kobilice, vsi se branijo in napadajo, celo
                        rastline: tiste, ki nimajo trnov, izločajo jedke sokove, ali imajo strupene
                        sadeže, ali ob dotiku povzročajo pekoče srbenje, ali pa njihova senca
                        uspava. Obramba je pasivna, toda strahljivo učinkovita. Tu je človek suženj
                        in tujec, vsiljivec in sovražnik. V zraku je samo močan vonj po organski
                        materiji, ki fermentira; ne ve se, ali je ta vonj predhodnik novih življenj
                        ali simptom nenehnega umiranja ...<pb n="7" xml:id="pb.7"/><note
                            place="foot" xml:id="ftn1" n="1">
                            Ubaldo Dzib Can, <hi rend="italic">Sicté: La tragedia del chicle de
                                    los mayas</hi>, Campeche: Gobierno del Estado de Campeche –
                                Instituto de Cultura de Campeche, 2000, str. 19-20 (prev. I.
                                Š.).<lb/>
                            Pri izgovorjavi izvirno zapisanih španskih besed naj bralec upošteva,
                                da večina samoglasnikov in soglasnikov zveni približno tako kot v
                                slovenščini, izjeme pa so
                                naslednje:<hi rend="italic" xml:space="preserve"> ch</hi> se
                                izgovarja kot »č«,<hi rend="italic" xml:space="preserve"> z</hi> kot
                                »s«, <hi rend="italic">j</hi> kot »h«, <hi rend="italic">ñ</hi> kot
                                »nj«, <hi rend="italic">c</hi> pred <hi rend="italic">e</hi> in <hi
                                    rend="italic">i</hi> kot »s«, sicer kot »k«, <hi rend="italic"
                                    >g</hi> pred <hi rend="italic">e</hi> in <hi rend="italic"
                                    >i</hi> kot »h«, sicer kot »g«, razen v skupinah <hi
                                    rend="italic">gue</hi> in <hi rend="italic">gui</hi>, ki se
                                izgovarjata »ge« in
                                »gi«,<hi rend="italic" xml:space="preserve"> güe</hi> in <hi
                                    rend="italic">güi</hi> pa kot »gue« in
                                »gui«;<hi rend="italic" xml:space="preserve"> h</hi> je nem, <hi
                                    rend="italic">y</hi> in <hi rend="italic">ll</hi> se izgovarjata
                                kot glas, ki je nekje med »j« in »lj«, skupini <hi rend="italic"
                                    >que</hi> in <hi rend="italic">qui</hi> pa kot »ke« in »ki«.
                                Nekatera odstopanja od teh pravil veljajo za besede, ki izvirajo iz
                                domorodnih jezikov. Soglasniška skupina <hi rend="italic">tz</hi>
                                zveni kot »c«, v besedah v majevskem (jukateškem) jeziku se <hi
                                    rend="italic">h</hi> – ki je sicer v španščini nem – izgovarja,
                                    <hi rend="italic">c</hi> se vedno (tudi pred <hi rend="italic"
                                    >e</hi> in <hi rend="italic">i</hi>) izgovarja kot »k«, <hi
                                    rend="italic">k</hi> in <hi rend="italic">dz</hi> pa zvenita kot
                                glotalizirana »k« in »c«. S črko <hi rend="italic">x</hi> so Španci
                                označili glas »š«, ki se je tako zapisoval ponekod v srednjeveški
                                Španiji; ker pa se je ta glas v španščini izgubil, se <hi
                                    rend="italic">x</hi> v besedah, ki izhajajo iz indijanskih
                                jezikov, danes različno izgovarja: na območju Majev se ohranja
                                izgovorjava »š« (npr. v toponimih <hi rend="italic">Uxmal</hi>, izg.
                                »ušmál«, <hi rend="italic">Xpujil</hi>, izg. »špuhíl«), drugod pa je
                                prešla v »h« (npr. <hi rend="italic">México</hi>, izg. »méhiko«) ali
                                »s« (npr. <hi rend="italic">Xochimilco</hi>, izg. »sočimílko«). V
                                vseh domorodnih imenih, ki so bila v rabi v predšpanskem času, se
                                    <hi rend="italic">x</hi> seveda izgovarja kot
                        »š«.</note></p></quote>
                <p>Tak je še vedno tropski gozd v osrednjem in južnem delu polotoka Jukatana.
                    Količina padavin, ki jih prinašajo pasatni vetrovi s severovzhoda, narašča od
                    severa proti jugu; zato je v severnem delu rastlinstvo precej nizko, ko gremo
                    proti jugu, pa nizko goščavje prehaja v vse višji tropski gozd. Nižavja, ki se
                    razprostirajo od Belizea in severne Gvatemale proti severu v mehiške države
                    Campeche, Yucatán in Quintana Roo, so danes že precej poseljena, zlasti na
                    severu, veliko manj pa v srednjem in južnem delu polotoka. Tropski gozd se že
                    sam po sebi ne zdi posebno primeren za množično poselitev; dokaj negostoljubno
                    pa je to okolje tudi zato, ker površinskih vodnih tokov, razen v južnem delu,
                    tako rekoč ni. Kljub temu – ali pa mogoče prav zato, ker narava sama po sebi ni
                    bila preveč radodarna – je prav v teh nižavjih dosegla višek razvoja ena najbolj
                    sijajnih in zanimivih civilizacij v zgodovini človeštva.</p>
                <p>Začetki sorazmerno enotne kulture, ki so jo ustvarila ljudstva, za katera danes
                    uporabljamo skupno ime Maji, segajo v drugo tisočletje pr. n. št. Prvotno se je
                    ime <hi rend="italic">Maya</hi> nanašalo zgolj na jezik, ki se je ob prihodu
                    Špancev govoril – in se še govori – v severnem delu polotoka Jukatana, danes pa
                    ima širši pomen, saj z njim označujemo celotno skupino ljudstev, ki so živela na
                    območju današnje jugovzhodne Mehike, Gvatemale, Belizea, El Salvadorja in
                    zahodnega dela Hondurasa. Kultura Majev se je razvila v okviru širšega
                    kulturnogeografskega območja, imenovanega Mezoamerika, ki ustreza srednjemu in
                    južnemu delu današnje Mehike in severnemu delu Srednje Amerike, določa pa ga
                    vrsta kulturnih prvin, ki so bile ob prihodu Špancev ljudstvom na tem ozemlju
                    skupne. Prvi tovrstni elementi so se začeli oblikovati v drugem tisočletju pr.
                    n. št., ko so se vzdolž južne obale Mehiškega zaliva pojavile prve razslojene,
                    kompleksno organizirane družbe, nadaljnji razvoj pa je pripeljal do širitve
                    Mezoamerike in – kljub veliki lingvistični <pb n="8" xml:id="pb.8"/>raznolikosti
                    in precejšnjim krajevno in časovno pogojenim variacijam – do vse večje kulturne
                    enotnosti, ki je bila rezultat tako skupnih izvorov kot intenzivne kulturne
                    interakcije; opažamo jo v gospodarstvu, ki je temeljilo na intenzivnem
                    poljedelstvu (predvsem na gojenju koruze kot glavne prehranjevalne rastline), v
                    podobnostih v monumentalni arhitekturi (najbolj očitno v templjih v obliki
                    stopničastih piramid), pa tudi v družbeni organizaciji, umetnosti, religiji in
                    koledarskem sistemu.</p>
                <p>Zgodovino Mezoamerike običajno delimo na tri velika obdobja ali razvojne etape:
                    predklasično (pribl. 2000 pr. n. št. – 200 n. št.), klasično (pribl. 200 – 900)
                    in poklasično (pribl. 900 – 1521). Razvoju prvih razslojenih in urbanih družb v
                    predklasični dobi je sledil klasični razcvet, opazen zlasti v umetnosti,
                    arhitektonskih dosežkih in razvoju pisave, med značilnostmi poklasične dobe pa
                    izstopajo intenzivne migracije, razširjanje novo nastalih kulturnih prvin,
                    naglašena militarizacija in – predvsem na območju Majev – povečana politična
                    razdrobljenost.</p>
                <p>Deželo Majev, ki obsega okoli 400.000 km<hi rend="superscript">2</hi>,
                    sestavljata dve bistveno različni geografski enoti: na severu se na kraškem in
                    skoraj docela ploskem polotoku Jukatanu razprostirajo obsežna nižavja, v južnem
                    delu pa se čez Gvatemalo, El Salvador, Honduras in mehiško zvezno državo Chiapas
                    raztezajo gorske verige večinoma vulkanskega izvora. Območji se močno
                    razlikujeta v podnebju, geoloških značilnostih, vegetaciji in razpoložljivosti
                    naravnih virov.</p>
                <p>Prvi ljudje so na ameriško celino prišli proti koncu zadnje ledene dobe iz Azije
                    čez kopno ožino, ki je v tistem času zaradi nižje gladine morja povezovala oba
                    kontinenta tam, kjer je danes Beringov preliv. V tisočletjih po koncu ledene
                    dobe se je na območju kasnejše Mezoamerike razvilo poljedelstvo, ki je namesto
                    lova in nabiralništva postajalo vse pomembnejši način preživljanja in pripeljalo
                    do nastanka stalnih naselbin. Na jugovzhodu Mezoamerike je v drugem tisočletju
                    pr. n. št. naraslo število stalno naseljenih skupnosti zlasti vzdolž pacifiške
                    in karibske obale, torej v okolju, ki je poleg gojenja koruze in drugih rastlin
                    omogočalo ribolov. Ugodne naravne okoliščine so omogočile naraščanje
                    prebivalstva, in ko so se najprimernejši prostori zapolnili, so morale posamezne
                    skupnosti, če so hotele preživeti, bolje organizirati proizvodnjo, porabo in
                    izmenjavo dobrin: to so bili prvi koraki k nastanku države, do katerih je
                    najverjetneje prišlo neodvisno na <pb n="9" xml:id="pb.9"/>različnih koncih,
                    čeprav so svojo vlogo gotovo odigrali tudi trgovski in drugačni stiki. Začetki
                    družbenega razslojevanja odsevajo v vse večjih razlikah med posameznimi
                    bivališči in pridatki v grobovih; tudi večje stavbe, običajno verskega značaja,
                    razodevajo, da je bilo za njihovo gradnjo potrebno organizirano delo, kakršnega
                    egalitarne skupnosti ne morejo opraviti. Naraščajoče obalno prebivalstvo je bilo
                    sčasoma prisiljeno začeti kolonizirati tudi notranjost, ki je bila manj
                    gostoljubna in je zato terjala še bolj učinkovito družbeno organizacijo. Gotovo
                    je prav težjim razmeram v teh predelih pripisati, da so v prvem tisočletju pr.
                    n. št. tako v višavjih na jugu kot v nižavjih na polotoku Jukatanu poleg manjših
                    naselij zrasla tudi prva večja središča, katerih značilnosti pričajo o vse bolj
                    kompleksni politični ureditvi. Poleg arhitekture, ki postaja v tem času vedno
                    bolj monumentalna in raznolika, tudi razvoj rokodelstva, umetnosti, trgovine in
                    pisave odraža vse večjo specializiranost za posamezne dejavnosti, torej visoko
                    stopnjo delitve dela, ki jo omogoča samo neka oblika državne
                    organiziranosti.</p>
                <figure>
                    <graphic url="media/001.jpg"/>
                    <head>Tipična pokrajina v osrednjem delu polotoka Jukatana.</head>
                </figure>
                <p><pb n="10" xml:id="pb.10"/>Največja mesta predklasične dobe, središča večjih in
                    manjših držav, so nastala v drugi polovici prvega tisočletja pr. n. št. prav v
                    nižavjih s tropskim podnebjem in rastjem: v samem osrčju polotoka Jukatana, na
                    severu današnje Gvatemale, ležijo arheološka najdišča Nakbé, Tintal, El Mirador
                    in Wakná, ostanki obsežnih centrov z mogočnimi piramidalnimi svetišči, palačami
                    in avenijami. V največjem, El Mirador, se dviguje piramida Danta, najbolj
                    voluminozna stavba, kar so jih kdaj zgradili Maji. Tudi kasneje, v klasični
                    dobi, je njihova kultura dosegla največji razcvet prav v nižavjih, ravno tam pa
                    je doživela tudi največjo krizo in propad ob koncu tega obdobja: medtem ko je
                    prebivalstvo višavij na jugu in severnega dela polotoka Jukatana, kljub
                    spreminjajočim se usodam posameznih držav, živelo naprej, vse do prihoda
                    španskih osvajalcev, so bila v osrednjih in južnih nižavjih v 9. in 10. stoletju
                    zapuščena skoraj vsa nekdaj sijajna mesta. Vzroki za ta propad so še vedno
                    predmet burnih debat, gotovo pa je k temu odločilno prispevala kombinacija
                    prenaseljenosti, vse večjega pomanjkanja obdelovalne zemlje in dolgotrajnih suš
                    v poznem klasičnem obdobju. Splošno pomanjkanje je ob nesposobnosti vladajočih
                    struktur, da se s primernimi ukrepi prilagodijo novim okoliščinam, vodilo v
                    razraščanje socialnih nemirov, v vse bolj uničujoče vojne med vedno krhkejšimi
                    državami in, končno, v popolno sesutje okorelih institucij družbenega
                    sistema.</p>
                <p>Razkroj političnih struktur, brez katerih preživetje večjih skupnosti v težkih
                    naravnih razmerah ni bilo mogoče, je pripeljal do drastičnega demografskega
                    upada. Zapuščena mesta je polagoma pogoltnila džungla, ozemlje pa je odtlej
                    marsikje ostalo skoraj povsem neposeljeno. V osrednjih nižavjih so bila redka
                    naselja, na katera so naleteli prvi španski kolonizatorji, zgolj vasi s
                    preprosto družbeno organizacijo in komaj zaznavnimi sledovi nekdanjega blišča.
                    Zaradi lesa in izkoriščanja drugih naravnih virov so ti predeli postali zanimivi
                    za moderni svet šele v 19. stoletju, ko so sem začeli prihajati tudi prvi
                    popotniki in raziskovalci.</p>
            </div>
            <div type="ss1">
                <pb n="(12)" xml:id="pb.12"/>
                <pb n="13" xml:id="pb.13"/>
                <head>Preučevanje Majev</head>
                <p>Zgodovina raziskav o kulturi Majev se pričenja v
                    zgodnjem kolonialnem obdobju, ko so bile opravljene prve študije pisnih virov in
                    so bila odkrita nekatera pomembna arheološka najdišča. Večje zanimanje pa so
                    Maji vzbudili šele v zgodnjem 19. stoletju, ko so prva poročila popotnikov in
                    raziskovalcev razkrila obstoj monumentalnih ostankov izginule civilizacije širši
                    javnosti. Najpomembnejši mejnik sta bili deli <hi rend="italic">Incidents of
                        Travel in Central America, Chiapas and Yucatan</hi> in <hi rend="italic"
                        >Incidents of Travel in Yucatan</hi>, ki ju je v letih 1841 in 1843 v New
                    Yorku objavil ameriški pravnik in diplomat John Lloyd Stephens, opremljeni pa
                    sta bili tudi z risbami angleškega arhitekta in umetnika Fredericka Catherwooda.
                    Stephensove pripovedi so opisne in brez neutemeljenih spekulacij, njegov slog je
                    privlačen celo za današnjega bralca, medtem ko so Catherwoodove ilustracije za
                    tiste čase zelo točne, obenem pa polepšane s podrobnostmi, ki – v skladu z duhom
                    19. stoletja – njegovim umetniškim prikazom stavb in spomenikov dajejo izrazito
                    romantičen pridih. Prav zaradi tega Stephensove knjige, po eni strani,
                    označujejo začetek arheologije Majev kot resnega študija, po drugi strani pa
                    predstavljajo najpomembnejši izvor fascinacije, ki obdaja Maje vse do današnjih
                    dni.</p>
                <p>Med predkolumbovskimi ljudstvi Novega sveta so bili Maji v mnogih pogledih
                    edinstveni. Čeprav so z vidika tehnologije živeli v kameni dobi, saj redke znane
                    kovine niso imele večje vloge v njihovem vsakdanjem življenju, so dosegli
                    sorazmerno visoko raven ekonomskega, družbenega, umetnostnega in intelektualnega
                    razvoja, primerljivo s tisto v starem Egiptu, Mezopotamiji in starejših obdobjih
                    Kitajske, torej v kulturah, ki so temeljile na splošno razširjeni rabi brona in
                    – v kasnejših dobah – železa. O sijaju kulture Majev, doseženem brez vlečnih
                    živali in kovinskega orodja ter brez poznavanja pluga in uporabe kolesa, ne
                    pričajo le veličastna arhitektura, lepota umetniških izdelkov ter raznovrstnost
                    in eleganca luksuznih predmetov; razvili so tudi pravo, fonetično pisavo,
                    najbolj dovršeno v stari Ameriki. Potem ko so njihovi predniki Olmeki iznašli
                    zapis števil z mestnimi vrednostmi, so <pb n="14" xml:id="pb.14"/>ga Maji
                    izpopolnili in uporabljali v svojem zapletenem koledarskem sistemu in
                    astronomskih preračunavanjih, v katerih so med predkolumbovskimi ljudstvi
                    dosegli vodilno mesto.</p>
                <p>Med razloge za zanimanje, ki ga vzbujajo Maji, je poleg navedenih dejstev mogoče
                    vključiti tudi mnenje, ki je prežemalo preučevanje njihove civilizacije več
                    desetletij, celo dobršen del 20. stoletja: Maji naj bi bili bistveno drugačni od
                    vseh drugih starih civilizacij; veljali so za miroljubno ljudstvo kmetov in
                    rokodelcev, ki jim je vladala plemenita elita, katere edine skrbi so bile verske
                    zadeve, opazovanje nebesnih teles in poveličevanje duha. In kakšni so bili
                    vzroki za takšne romantične predstave?</p>
                <p>V poznem 19. stoletju so bila preučevanja osredotočena na pisne vire, med drugim
                    na <hi rend="italic">Popol Vuh</hi>, sveto knjigo Majev skupine Quiché, ki živi
                    v gvatemalskem višavju, na <hi rend="italic">Relación de las cosas de
                        Yucatán</hi>, poročilo, ki ga je v 16. stoletju napisal škof Diego de Landa
                    in v katerem je obilica podatkov o Majih na severu Jukatana, ter na maloštevilne
                    ohranjene kodekse ali poslikane rokopise. Te študije so pripeljale do prvih
                    pomembnih dognanj o majevskem številskem sistemu, koledarju in astronomiji. Nove
                    podatke so prispevale tudi prve arheološke raziskave konec 19. stoletja,
                    rezultati tistih, ki so skušali razvozlati hieroglifsko pisavo, pa so bili dolga
                    desetletja – kljub vse večjemu korpusu napisov, odkritih in dokumentiranih na
                    vrsti arheoloških najdišč – omejeni le na številske in koledarske glife. Množica
                    besedil, ki so bila očitno koledarske in astronomske narave, neuspeh pri
                    razvozlavanju drugačnih hieroglifov in navidezna redkost drugih podatkov, ki bi
                    govorili o bojevitosti Majev in razkrivali njihovo pravo podobo, so bili vzroki
                    za mnenje, ki je bilo, najsi še tako nenavadno, ukoreninjeno in splošno
                    veljavno. Ponavljali so ga učenjaki, tako zaslužni kot je bil znameniti Sylvanus
                    G. Morley, ki je v svoji knjigi <hi rend="italic">The Ancient Maya</hi>,
                    objavljeni leta 1946, zapisal, da teksti Majev, povsem drugačni od tistih
                    starega Egipta, Asirije in Babilonije, ne vsebujejo niti zgodovine resničnih
                    osvajanj in vojaških zmag niti poveličevanj posameznih oseb. Leta 1954 je J.
                    Eric S. Thompson, v tistem času bržkone največja avtoriteta v arheologiji Majev,
                    v svoji knjigi <hi rend="italic">The Rise and Fall of Maya Civilization</hi>
                    izrazil zelo podobno mnenje.</p>
                <p>Ta idealizirana slika se je začela spreminjati šele v šestdesetih letih, predvsem
                    zaradi napredkov v razvozlavanju majevske pisave. <pb n="15" xml:id="pb.15"
                    />Dokazano je bilo, da so napisi posvečeni predvsem dogodkom iz življenja
                    vladarjev in njihovih družin. Za razkošno opremljene figure, upodobljene na
                    kamnitih spomenikih in fasadah stavb, so nekoč mislili, da so božanstva, zdaj pa
                    so iz temačne preteklosti vzniknile resnične osebnosti iz zgodovine Majev:
                    ošabni gospodje, ki so slavili svoja rojstva, ustoličenja, zmage v bitkah in
                    žrtvovanja svojih ujetnikov. Nekaj, kar je bilo dolga desetletja nepojmljivo, je
                    zdaj postalo jasno: Maji se niso v ničemer bistvenem razlikovali od drugih
                    ljudstev na primerljivi stopnji razvoja.</p>
                <figure>
                    <graphic url="media/002.jpg"/>
                    <head>Okoli 40 metrov visoka Struktura 1, druga najvišja v Calakmulu, se še
                        vedno mogočno dviga nad prostranstvom tropskega gozda, ki je že pred
                        tisočletjem prerasel nekdaj cvetočo metropolo, verjetno največje mesto, kar
                        so jih ustvarili Maji.</head>
                </figure>
                <p>Moramo pač priznati, da so bili tudi Maji samo ljudje, z vrlinami in
                    pomanjkljivostmi, prednostmi in slabostmi. Nadčloveško popolnost jim moramo
                    torej odreči, za raziskovanje pa niso nič manj fascinantni kot nekoč. Prav
                    dejstvo, da so bili mnogi ostanki nekdaj očitno veličastnih mest – ruševine
                    sijajnih templjev in palač ter spomeniki z reliefi in enigmatičnimi
                    hieroglifskimi napisi – najdeni, ali pa še vedno ležijo, globoko v džungli,
                    preraščeni z orjaškimi tropskimi drevesi in objeti z ovijalkami, prav to
                    eksotično in razvoju civilizacije navidez sovražno okolje še danes ostaja eden
                        <pb n="16" xml:id="pb.16"/>najmočnejših razlogov za romantični čar, ki
                    obdaja Maje že od časa prvih popotnikov in raziskovalcev.</p>
                <p>In prav ta usodna privlačnost je, kot kaže, močnejša od vseh težav, ki prežijo na
                    človeka. Težko je verjeti, s čim vse so se sprva ukvarjali mnogi posamezniki, ki
                    so se kasneje sprevrgli v najvidnejše strokovnjake za arheologijo Majev. Tako je
                    Danec Frans Blom najprej delal na mehiških naftnih poljih, se med potovanji po
                    džungli začel zanimati za ruševine in spoznal Morleya, ki ga je zatem pripeljal
                    na študij na Harvard. Legendarni Edwin Shook, vodja in sodelavec vrste
                    arheoloških projektov na raznih najdiščih, je najprej študiral tehniko v
                    Washingtonu. Gustav Stromsvik je bil norveški mornar, ki je neke noči, ko se je
                    ladja zasidrala nekaj kilometrov od obale severnega Jukatana, s kolegom skočil v
                    morje in priplavala sta v mesto Progreso; naslednjega dne je kapitan oblastem
                    sporočil, da sta dva od njegovih mož utonila. Duhoviti Ed Shook, ki je to zgodbo
                    pripovedoval v nekem intervjuju leta 1990, nadaljuje takole:</p>
                <quote><p>Začuda so naslednji dan na obali Progresa slučajno našli truplo, katerega
                        poteze so se bolj ali manj ujemale s Stromsvikom: starost, plavi lasje,
                        modre oči. Truplo so pokopali v Progresu, na grob postavili majhen križ z
                        Gusovim imenom in datumom utopitve. Kadar je bil Gus 'v rožicah', sva
                        večkrat šla tja in položila cvetje na grob ...</p>
                    <p>Takoj ko sta Gus in njegov pajdaš prišla na suho, sta šla naravnost v goščavo
                        in hodila, kolikor sta mogla, da bi se čim bolj oddaljila od obale. Našla
                        sta neki <hi rend="italic">trapiche</hi> [mlin za sladkorni trs] in dobila
                        delo za peso in pol na dan. Medtem ko sta tam delala, sta večkrat slišala
                        govorice, da skupina Američanov izkopava stare ruševine v kraju, imenovanem
                        Chichén Itzá. Naveličala sta se dela v mlinu in odkorakala v Chichén, kar je
                        bilo sredi terenske sezone. Takrat je Earl Morris bil na Templju bojevnikov,
                        Morley pa je besno tekal naokoli in poskušal zgraditi žleb za odvajanje
                        izkopanega materiala. Gus in njegov prijatelja sta bila božji dar. Gusa so
                        zaposlili kot mehanika, njegovega kolega pa kot tesarja. Imela sta
                        gromozanski uspeh, ker arheologi niso bili zelo spretni za take zadeve.</p>
                    <p>Ob koncu sezone se je Gusov pajdaš odločil, da gre nazaj na Norveško, Gus pa
                        se je ponudil za skrbnika Chichéna v mrtvi sezoni. Morley je bil vesel, ker
                        je Gus bil človek, ki mu je lahko zaupal. In zgodilo se je nekaj
                        nepričakovanega: Gus vso sušno dobo ni imel kaj početi, razen da je skrbel
                        za tabor, pa se je odločil, da prebere celo knjižnico, ki jo je imel
                        Carnegie v Chichénu – kar precej zapolnjeno terensko <pb n="17"
                            xml:id="pb.17"/>knjižnico. Ljudje božji, do naslednje sezone je vedel
                        več o Majih kot večina ekipe! In čez čas je postal vodja največjega
                        projekta, ki ga je opravljal Carnegie, izkopavanj v Copánu.<note
                            place="foot" xml:id="ftn2" n="2"> Edwin Shook, as recounted to Stephen
                            D. Houston, Recollections of a Carnegie archaeologist, <hi rend="italic"
                                >Ancient Mesoamerica</hi> 1, 1990, str. 250 (prev. I.
                        Š.).</note></p></quote>
                <p>Šlo je za leta, ko so Ed Shook, Gus Stromsvik, Eric Thompson in mnogi drugi znani
                    arheologi delali v okviru dolgoletnega raziskovalnega programa pod okriljem <hi
                        rend="italic">Carnegie Institution of Washington</hi>, ki je v arheologiji
                    Majev prve polovice 20. stoletja odigrala verjetno najpomembnejšo vlogo. Duša
                    programa je bil Sylvanus Morley, znameniti Vay, kot so ga vsi klicali,
                    karizmatična oseba z izrednimi sposobnostmi za pridobivanje sponzorskih
                    sredstev, obenem pa produktiven raziskovalec in neutruden terenski delavec. Tudi
                    on je na očetovo željo najprej študiral gradbeništvo. Čeprav je mrzil razmere v
                    džungli in kljub večkratnim napadom malarije, amebne dizenterije in drugih
                    bolezni, ki jim je leta 1948 podlegel, se je tja vztrajno vračal.</p>
                <p>Eden mojih kolegov mi je nekoč, ko me je spremljal, dejal: ne vem, zakaj sem spet
                    tu; sovražim džunglo in vročino. Spet drugi je omenil, da po neki prav posebno
                    dolgi terenski sezoni več dni ni prenašal niti zelene barve, naokoli pa je hodil
                    v obleki in s kravato, torej v opravi, ki je z osebnostjo večine arheologov
                    težko združljiva. (Duhoviti Paul Bahn ni čisto brez razloga zapisal: »Arheologi
                    so točno nasprotje smetarjev, čeprav se pogosto oblačijo enako.«<note
                        place="foot" xml:id="ftn3" n="3"> Paul Bahn, <hi rend="italic">Bluff your
                            way in archaeology</hi>, Horsham: Ravette Books, 1989, str. 5 (prev.
                        I.Š.).</note>). Tudi sam sem si že večkrat rekel, da je to zadnja sezona, pa
                    sem to obljubo prav tolikokrat tudi že prelomil. In vrnitev je vedno
                    vznemirljiva, še pred ciljem; moj večletni sodelavec in prijatelj, geometer Pepe
                    Orta, je večkrat, ko sva se peljala iz Méxica, pokazal na velik kažipot nad
                    križiščem v kraju La Tinaja, kjer sva z avtoceste proti pristanišču Veracruz
                    zavila na desno proti jugovzhodu, in rekel: »Poglej, magične besede«! Na
                    kažipotu piše z velikim črkami: <hi rend="italic">AL SURESTE</hi> ('na
                        jugovzhod')<hi rend="italic">.</hi></p>
                <p>Gotovo gre za neke vrste zasvojenost. Sicer pa, ali ni tudi alpinizem nekaj
                    podobnega, pa razne druge ekstremne dejavnosti? Čim večji so napori in težave,
                    tem večje je zadovoljstvo, ko je cilj <pb n="18" xml:id="pb.18"/>dosežen.
                    Kolikokrat smo dolge dneve ali celo tedne brezplodno tavali po gozdu, se
                    nabadali na trnje, spotikali čez ovijalke in korenine, popravljali vozila in
                    motorne žage … Ko pa smo končno vendarle zagledali veličastno piramido ali
                    spomenik z napisi, je bila to nagrada, ki je poplačala vse.</p>
                <p>Ne vem točno, kam segajo začetki te zgodbe o zasvojenosti. Ali do daljnega leta
                    1974, ko sem začel študirati arheologijo in etnologijo na ljubljanski Filozofski
                    fakulteti in si potihem želel tovrstnih avantur? Prvič sem vstopil v tropski
                    gozd šele leta 1977 na kratkem potovanju po Mehiki, nekaj let kasneje pa še v
                    Južni Ameriki. Ali pa se je začelo šele potem, ko sem leta 1985 dobil štipendijo
                    za podiplomsko izpopolnjevanje v Mehiki in se v džunglo prvič podal z
                    raziskovalnimi nameni? Ali pa nemara šele leta 1992, ko sem dobil službo na
                    mehiškem Nacionalnem inštitutu za antropologijo in zgodovino? Takrat sem bil
                    zadolžen za razmejevanje in kartiranje najdišč, ki naj bi bila s predsedniškim
                    dekretom razglašena kot zaščitena območja. Večkrat so me poslali v odročne
                    predele na jugovzhodu republike; da bi ugotovili obseg arheoloških najdišč, smo
                    morali pregledati okolico in si utirati pot skozi goščavo, ki je prekrila nekdaj
                    cvetoča majevska mesta …</p>
                <p>Vse te izkušnje so bile gotovo pomembne, toda pravi izziv je prišel kasneje.</p>
            </div>
            <div type="ss1">
                <pb n="19" xml:id="pb.19"/>
                <head>Seja</head>
                <p>Leta 1992 je bil spremenjen 27. člen mehiške
                    ustave, s čimer je bila omogočena privatizacija zadružnih zemljišč, t. i. <hi
                        rend="italic">ejidos</hi>, ki so bili ustanovljeni z agrarno reformo po
                    končani revoluciji v začetku 20. stoletja. V okviru širšega vladnega programa,
                    ki naj bi izpeljal spremembe lastništva, je tudi mehiški Nacionalni inštitut za
                    antropologijo in zgodovino (<hi rend="italic">Instituto Nacional de Antropología
                        e Historia</hi> – INAH) dobil posebne naloge. Ogromno ustanovo sestavlja
                    vrsta uprav, oddelkov in regionalnih centrov. Leta 1995 je na nekem sestanku
                    raziskovalcev našega oddelka, imenovanega Uprava za javni register arheoloških
                    spomenikov in območij, direktorica pojasnila načrtovana dela v okviru tega
                    programa. Med drugim naj bi bilo potrebno opraviti terenske preglede arheološko
                    manj znanih območij Mehike; če bodo namreč zadružna zemljišča postala zasebna
                    lastnina, bo to delo veliko teže opraviti. Med regijami, ki jih je šefinja
                    naštela, je bil tudi jugovzhodni del zvezne države Campeche v osrčju polotoka
                    Jukatana.</p>
                <p>Jugovzhod Campecheja? Vedel sem, da prav tam zijajo največje bele lise na
                    arheološki karti Majev. Ameriški arheolog Karl Ruppert je na to obsežno območje
                    v tridesetih letih 20. stoletja vodil štiri ekspedicije, ki so registrirale več
                    pomembnih arheoloških najdišč, a za mnoga ni nihče več vedel, kje natančno so;
                    poleg tega je Ruppert v monumentalnem delu <hi rend="italic">Archaeological
                        Reconnaissance in Campeche, Quintana Roo, and Peten</hi>, ki ga je objavil
                    leta 1943 z Johnom Denisonom, specialistom za pisavo Majev, sam omenil, da so
                    njegove odprave dokumentirale samo nekatera od največjih najdišč. Razen redkih
                    izjem se po Ruppertovih odpravah ni nihče več podal na to območje, gotovo zato,
                    ker je bilo težko dostopno in – tako kot v Ruppertovih časih – še vedno pretežno
                    prekrito s tropskim gozdom. Kljub temu je bilo zelo verjetno, da goščava skriva
                    še marsikaj.</p>
                <p>»Ali to pomeni, da je za takšne raziskave denar na voljo?« sem vprašal.</p>
                <p>»Denar bo. Z generalne uprave sporočajo, naj vsakdo, ki je pripravljen prevzeti
                    odgovornost za katero od naštetih regij, <pb n="20" xml:id="pb.20"/>predloži
                    raziskovalni projekt. Če ga bodo odobrili, bodo zadevo tudi financirali.«</p>
                <p>To mi je bilo dovolj. Že čez nekaj dni sem oddal predlog projekta. Preteklo je
                    nekaj časa, potem pa je nekega dne vstopila v mojo sobo vidno vznemirjena
                    tajnica:</p>
                <p>»Telefonski klic imaš. Doktor Nalda hoče govoriti s teboj.«</p>
                <p>Tudi sam sem se zdrznil. Enrique Nalda je bil tehnični sekretar, po hierarhiji
                    druga oseba Nacionalnega inštituta za antropologijo in zgodovino, takoj za
                    generalno direktorico. Dvignil sem slušalko.</p>
                <p>»Pozdravljen. Prebral sem tvoj projekt za Campeche. Vidim, da nekateri na našem
                    inštitutu še znajo pisati.«</p>
                <p>»Lepa hvala«, mi je odleglo.</p>
                <p>»Zelo dobro. Pa veš, kakšne so razmere? Si res želiš tega dela?«</p>
                <p>»Seveda.«</p>
                <p>»V redu. Ne bo lahko, ampak gotovo boš našel stvari, o katerih se ti niti ne
                    sanja. Ne samo groblje, ruševine; tu bodo tudi stele, napisi …«</p>
                <p>Nalda je vedel, kaj govori. Za sabo je imel več let raziskav na sosednjih
                    območjih.</p>
                <p>»Upam, da bo res kaj zanimivega,« sem previdno odgovoril.</p>
                <p>»Torej je projekt tvoj. Ko bo proračun za naslednje leto odobren, dobiš
                    denar.«</p>
                <p>Z zahvalo in s pozdravom sem odložil slušalko. Ne brez občutka zmagoslavja.</p>
                <p>Denar je prišel, toda šele junija leta 1996. Na teren sem se podal julija, torej
                    sredi deževne dobe, kar je imelo sila neugodne posledice. Ampak delo je bilo
                    treba opraviti. Potreboval sem še sodelavca. Florentino García Cruz in Héber
                    Ojeda Mas, kolega v regionalnem centru INAH v Campecheju, sta bila prava
                    človeka. Čeprav mlajša, sta imela zadostne terenske izkušnje, predvsem pa voljo
                    za sodelovanje. Florentino je bil z mano celo sezono, od začetka julija do konca
                    avgusta, Héber pa se nama je zaradi drugih obveznosti pridružil kasneje.</p>
            </div>
            <div type="ss1">
                <pb n="21" xml:id="pb.21"/>
                <head>Becán</head>
                <p>Skoraj natanko na sredini polotoka Jukatana, na
                    jugovzhodu mehiške države Campeche, leži Becán, majhna vasica, ki je nastala
                    šele pred kakimi petimi desetletji. Pred tem so bili tu le obširni tropski
                    gozdovi, skoraj povsem zapuščeni že dobro tisočletje, odkar je propadla klasična
                    kultura Majev. Šele v začetku 20. stoletja so v te predele začeli prihajati
                    ljudje v večjem številu, a ne zato, da bi se tam stalno naselili, temveč zato,
                    ker so tamkajšnji gozdovi postali zanimivi za razne, predvsem tuje proizvajalce
                    žvečilnega gumija. Osnovna surovina je bil namreč čikle (<hi rend="italic"
                        >chicle</hi>), smolnat sok, ki ga vsebuje drevo <hi rend="italic"
                        >zapote</hi> ali <hi rend="italic">chicozapote</hi><note place="foot"
                        xml:id="ftn4" n="4">
                        <hi rend="italic">Manilkara achras</hi>.</note>, teh pa je v osrednjih in
                    južnih nižavjih polotoka Jukatana zelo veliko. Tako so čikléri (<hi
                        rend="italic">chicleros</hi>), nabiralci tega soka, tamkajšnje gozdove v
                    nekaj desetletjih prepredli z mulovodskimi stezami; ob jezercih, imenovanih <hi
                        rend="italic">aguadas</hi>, so postavljali svoje tabore, v katerih so
                    zbirali čikle, ga prekuhavali in oblikovali v nekakšne brikete, te pa so
                    prodajali v večjih taborih ali centralah, kjer so bile tudi trgovine s
                    prehrambenimi artikli, z oblačili, orodjem in drugo potrebno opremo.</p>
                <p>Prav čikleri so bili tisti, ki so v teh dotlej zapuščenih predelih prvi naleteli
                    na ruševine nekdanjih majevskih mest in, ko so o tem raznesli glas, tudi
                    navdihnili prve arheološke raziskave. Tako je Cyrus Lundell, ameriški botanik v
                    službi neke družbe, ki je pridobivala čikle, leta 1931 odkril Calakmul, eno
                    največjih majevskih mest sploh. Potem ko je o odkritju obvestil slavnega
                    Sylvanusa Morleya, ki je tedaj vodil izkopavanja na najdišču Chichén Itzá, na
                    severu polotoka Jukatana, je ta obiskal Calakmul in, navdušen nad veličino mesta
                    in množico kamnitih spomenikov z reliefnimi upodobitvami in hieroglifskimi
                    napisi, organiziral več odprav, ki naj bi odkrile in dokumentirale še druga
                    arheološka najdišča v osrednjem delu polotoka. Prvo, leta 1932, je vodil sam,
                    naslednje pa v letih 1933, 1934 in 1938 njegov sodelavec Karl Ruppert. Te <pb
                        n="22" xml:id="pb.22"/><figure>
                        <graphic url="media/003.jpg"/>
                        <head>Drevesi vrste <hi rend="italic">zapote</hi> z značilnimi vrezi, ki so
                            jih nekoč napravili zbiralci smole za izdelavo žvečilnega gumija.</head>
                    </figure><pb n="23" xml:id="pb.23"/>ekspedicije so se v veliki meri opirale prav
                    na infrastrukturo taborov in poti, ki so jih uporabljali čikleri, in na njihovo
                    poznavanje terena. Tudi kasnejšim arheologom so ti možje, gotovo najboljši
                    poznavalci tropskega gozda, bili (in še vedno so) v veliko pomoč. Čeprav
                    pridobivanje čikleja vse do današnjih dni ni povsem zamrlo, je v drugi polovici
                    stoletja ta dejavnost močno upadla, pač zaradi uvedbe sintetičnih snovi za
                    izdelavo žvečilnega gumija, razmahnilo pa se je pridobivanje dragocenih vrst
                    lesa, predvsem mahagonija, zaradi česar so nastala prva stalna naselja. V
                    šestdesetih letih, ko je mehiška vlada začela pospeševati kolonizacijo, pa so
                    nova naselja ustanavljali ljudje, ki so sem prihajali iz drugih predelov Mehike
                    zaradi pomanjkanja obdelovalne zemlje. Leta 1972 je bila dokončana asfaltirana
                    cesta, ki prečka polotok Jukatan nekako po sredini in povezuje mesti Escárcega
                    na zahodu in Chetumal na vzhodu. Ob cesti je zraslo več naselij, med njimi tudi
                    Becán.</p>
                <p>Vas Becán se pravzaprav imenuje po velikem, danes za obiskovalce že odprtem
                    arheološkem najdišču, ki je v neposredni bližini današnjega naselja in ki ga je
                    leta 1934 odkrila in poimenovala Ruppertova ekspedicija. Nekaterim najdiščem so
                    preprosto dali imena bližnjih taborov, ki so jih imeli čikleri, druga pa so
                    krstili z imeni, ki so si jih izmislili sami in med katerimi so mnoga v
                    majevskem ali, točneje, v jukateškem jeziku. Čeprav gre le za enega od približno
                    25 jezikov majevske jezikovne družine, ki jih domačini v jugovzhodni Mehiki,
                    Gvatemali, Hondurasu in Belizeu še vedno govorijo, je prav jukateški jezik
                    najbolj razširjen, razen tega mnogi kraji in tudi arheološka najdišča v severnem
                    delu polotoka Jukatana ohranjajo imena v tem jeziku še iz predšpanske dobe. Tudi
                    mnogi čikleri, ki so pomagali Ruppertovim odpravam, so bili govorci tega jezika,
                    ki se je torej gotovo tudi zato zdel posebno prikladen za poimenovanje nekdanjih
                    mest. Imena namigujejo na kakšno značilnost kraja ali okoliščino ob odkritju.
                    Tako ima <hi rend="italic">Calakmul</hi> svoje ime zaradi dveh velikih piramid,
                    ki gospodujeta nad ruševinami nekdanje metropole: <hi rend="italic">ca</hi>
                    pomeni 'dva', <hi rend="italic">lak</hi> je 'sosednji' ali 'bližnji', <hi
                        rend="italic">mul</hi> pa je izraz, ki ga je mogoče prevesti kot 'umetni
                    grič', saj z njim domačini, ki govorijo jukateški jezik, še vedno označujejo
                    ruševine predšpanskih stavb, ki so danes videti kot bolj ali manj piramidalne
                    groblje. Ime <hi rend="italic">Uxul</hi>, 'Konec', je Ruppert prisodil zadnjemu
                    najdišču, ki so ga odkrili v sezoni 1934, <hi rend="italic">Becán</hi>, <pb
                        n="24" xml:id="pb.24"/>'Obrambni jarek', pa je dobil to ime zato, ker je
                    njegova posebnost umetni jarek, ki obdaja jedro nekdanjega mesta.</p>
                <p>Tisti julijski dan leta 1996, ko sem stopal po blatni ulici v Becánu, je bil
                    poseben. Ne, nisem bil prvič tam, ampak prav tistega dne se je začela
                    razburljiva zgodba, ki je, kot kaže, še vedno ni konec.</p>
                <p>Pot me je vodila do hiše, v kateri je živel čuvaj, odgovoren za arheološko
                    najdišče v bližini. Bil je to znameniti, zdaj že pokojni Juan Briceño, ki je že
                    vrsto let delal kot paznik, a je postal legenda. V svoji mladosti, ko je v
                    širnih jukatanskih gozdovih delal kot čiklero, je spoznal ameriškega arheologa
                    Wyllysa Andrewsa, ki ga je prosil za pomoč pri iskanju arheoloških najdišč. Juan
                    se je izkazal kot dober vodnik. Poslej so njegovo pomoč iskali tudi drugi
                    arheologi, ki so prihajali v te kraje, končno pa ga je zaposlil tudi Nacionalni
                    inštitut za antropologijo in zgodovino. Sam sem ga spoznal v začetku
                    devetdesetih let, ko sem vodil delimitacijska dela v Becánu in na bližnjih
                    arheoloških najdiščih Chicanná in Xpuhil. Čeprav sem jih poznal po literaturi,
                    je bilo na gozdnatem terenu vse prej kot preprosto določiti obseg nekdanjih
                    naselij, zato je bila Juanova pomoč na vsakem koraku dobrodošla. Izkazalo se je,
                    da je vreden vzdevka, po katerem ga poznajo vsi: Juan <hi rend="italic"
                        >Ruinas</hi> ('Ruševine').</p>
                <p>Juana sem našel v njegovi kolibi.</p>
                <p>»Dober dan«, sem glasno pozdravil pred odprtimi vrati. Že rahlo osivel, a še
                    vedno krepak možakar se je zvalil iz svoje viseče mreže in se ozrl proti vratom.
                    Usta so se mu razlezla v širok nasmeh.</p>
                <p>»<hi rend="italic">Iván!</hi>« Moje ime v Mehiki ne dela težav (za razliko od
                    priimka), a ga vedno naglašajo na zadnjem zlogu.</p>
                <p>Razširil je roke, enako sem storil jaz in objela sva se kot stara prijatelja.
                    Odprl sem nahrbtnik in izvlekel nekaj ledenomrzlih piv. Poznal sem Juanovo (in
                    svojo) slabost.</p>
                <p>»Kako pa <hi rend="italic">colmoyote</hi>?« se je široko zarežal.</p>
                <p><hi rend="italic">Colmoyote</hi> je ličinka nekakšne muhe enodnevnice<note
                        place="foot" xml:id="ftn5" n="5">
                        <hi rend="italic">Dermatobia hominis</hi>.</note>; človeku ali drugemu
                    sesalcu se zarije pod kožo in se z mesom pridno hrani; najprej je drobna kot
                    nit, zraste pa lahko do jajčaste oblike, daljše od centimetra. Malo pred koncem
                    delimitacijskih del pred nekaj <pb n="25" xml:id="pb.25"/><figure>
                        <graphic url="media/004.jpg"/>
                        <head>V aguadah, ki jih prekrivajo lokvanji ali druge plavajoče rastline, je
                            voda posebno dobra in sveža. Jezerca imajo blatne bregove in dno,
                            mostički, kakršen je na sliki, pa omogočajo zajemanje vode tam, kjer je
                            globlja in čistejša.</head>
                    </figure>leti je tak primerek tudi mene izbral za gostitelja in se zažrl na
                    najbolj neprijetno mesto. Prvi občutki so bili podobni piku mravlje, ker pa niso
                    ponehali, sem si zadevo pobliže ogledal in ugotovil pravi vzrok. Ker mora
                    ličinka po zrak, jo je z lupo mogoče videti. Zdravnik v Xpujilu je bil zelo
                    prijazen fant, manj prijazen pa je bil njegov poseg; ko sem mi je že skoraj
                    zdelo, da sem kastriran, mi je zmagoslavno povedal, da je žival spravil ven. Že
                    čez nekaj minut pa sem začutil enake ugrize kot prej. Vrnil sem se v ambulanto
                    in zdravnik je menil, da sta pač morala biti dva. Po ponovnih mučnih poskusih je
                    obupal in rekel, naj vendarle poskusim s čiklejem, ki ga za te namene v teh
                    krajih najraje uporabljajo. Kolega <pb n="26" xml:id="pb.26"/><figure>
                        <graphic url="media/005.jpg"/>
                        <head>Ostanki palače z dvema stolpoma v Becánu; v ozadju je današnja vas z
                            istim imenom.</head>
                    </figure>geometer, ki je bil skoraj domačin, me je odpeljal v Becán, našel drevo
                        <hi rend="italic">chicozapote</hi>, zasekal vanj z mačeto in zbral nekaj
                    soka na list. »Zapečatil« sem zajedalca in mu tako onemogočil dihanje. Še dobro,
                    da ti insekti ne prenašajo nobene bolezni.</p>
                <p>»Vse v redu,« sem mu prav tako v smehu odvrnil; spomin je bil zabaven, sama
                    izkušnja pa ne tako zelo.</p>
                <p>Sedela sva na pragu in razložil sem mu, kakšni nameni so me privedli tokrat. Ker
                    je bila naša naloga iskanje arheoloških najdišč v odročnih krajih proti jugu, je
                    bil Juan pravi naslov za kakršnokoli pomoč ali nasvet.</p>
                <p>»Šel bi z vami, a ne morem. Moram biti tukaj, ker imamo delavce.«</p>
                <p>V Becánu je potekal arheološki projekt restavriranja nekaterih stavb in Juan je
                    imel polne roke dela.</p>
                <p>»Ampak našel ti bom nekoga, ki ti bo v pomoč.«</p>
                <p>Naslednje jutro me je poiskal v koči arheološkega tabora, kjer sva s Florentinom
                    prespala.</p>
                <pb n="27" xml:id="pb.27"/>
                <p>»Med delavci je fant iz vasi Justo Sierra. Pozna ruševine v okolici svoje vasi in
                    je pripravljen pomagati. Popoldne ga pošljem k tebi.«</p>
                <p>Vasica Justo Sierra Méndez je eden najbolj južnih zaselkov na ozemlju, ki smo ga
                    imeli namen pregledati.</p>
                <p>Res se je popoldne prikazal mladenič, ki se je približeval z nekoliko počasnimi
                    koraki: razodevali so negotovost človeka, ki ni vajen, da se veliko pogovarja,
                    še najmanj o nekakšnih čudnih namenih tako imenovanih učenih ljudi.</p>
                <p>»Pozdravljen,« sem mu segel v roko in mu razložil, za kaj gre. Pozorno je
                    poslušal in odvrnil, da je v okolici njegove vasi res precej ruševin. Strinjal
                    se je, da naju pelje do vseh, ki jih pozna, obenem pa posreduje pri sovaščanih,
                    ki gotovo poznajo še druge. </p>
                <p>Naslednjega dne smo odrinili. S kamioneto pick-up znamke Dodge, ki mi jo je za
                    terensko delo posodil moj inštitut, smo se najprej zapeljali po glavni cesti do
                    Xpujila, ki leži 7 kilometrov vzhodno od Becána. Tako kot slednji ima tudi
                    Xpujil ime po bližnjem arheološkem najdišču, ki ga je registrirala in opisala
                    Ruppertova zadnja odprava, leta 1938. Ustanovitvi modernega naselja pred dobrimi
                    petimi desetletji je tudi v tem primeru botrovala gradnja ceste, ki je povezala
                    vzhodni in zahodni del polotoka Jukatana; ker pa je tu tudi križišče te ceste z
                    dvema, ki vodita proti severu in jugu, in ker je Xpujil leta 1996 postal sedež
                    obsežne novoustanovljene občine, imenovane <hi rend="italic">Municipio de
                        Calakmul</hi>, je zrasel v precej veliko naselje, ki ima danes okoli 5000
                    prebivalcev.</p>
                <p>Xpujil je bil torej naše glavno oskrbovalno središče. S Florentinom sva nakupila
                    hrano, mačete in ostale potrebščine, pozno popoldne pa smo odrinili proti
                    jugu.</p>
            </div>
            <div type="ss1">
                <pb n="(28)" xml:id="pb.28"/>
                <pb n="29" xml:id="pb.29"/>
                <head>Justo Sierra Méndez</head>
                <p>Polotok Jukatan je dežela nižavij in rahlo
                    valovitih gričevij, ki le redkokje presegajo 400 metrov nadmorske višine. Zaradi
                    apnenčaste podlage je za pokrajino značilna vrsta kraških pojavov, med katerimi
                    izstopajo presihajoča jezera, ponikalnice in jame, pa tudi bolj ali manj obsežne
                    kotline z ravnim dnom, ki so nastale kot rezultat dolgotrajnih procesov
                    sedimentacije; to so t. i. <hi rend="italic">bajos</hi> ali, v jukateškem
                    jeziku, <hi rend="italic">akalché</hi>, ki se v deževni dobi zamočvirijo in
                    preobrazijo v skoraj neprehodne površine z debelimi plastmi lepljivega blata. V
                    severnem delu polotoka površinskih vodnih tokov ni; talna voda je sorazmerno
                    blizu površja in dostopna v naravnih vodnjakih, imenovanih <hi rend="italic"
                        >cenotes</hi>, ki so nastali kot posledica podorov kraških jam. Proti jugu
                    se nivo talne vode niža, potoki in večje reke pa postanejo pogostejši šele v
                    južnem delu jukatanskih nižavij. Od severa proti jugu narašča tudi letna
                    količina padavin, zato se tudi rastlinstvo spreminja, od grmičevja in nizkega
                    drevja na severu do visokega deževnega gozda na jugu.</p>
                <p> Južno od ceste, ki preko Xpujila in Becána prečka polotok Jukatan, se do meje z
                    Gvatemalo razprostira obsežno ozemlje, katerega večji del pripada danes povsem
                    neposeljenemu in zaščitenemu naravnemu parku, ki je bil ustanovljen leta 1989 z
                    imenom <hi rend="italic">Reserva de la Biósfera de Calakmul</hi>, vzhodno od
                    njega pa se razteza, južno od Xpujila in vzdolž meje z državo Belize, kakih 30
                    kilometrov širok pas ozemlja, na katerem so posejane številne, a majhne vasice,
                    ki so kot rezultat vladnega kolonizacijskega programa zrasle šele po nastanku
                    Xpujila in drugih naselij ob glavni cesti. Prav za to območje sem prevzel
                    nalogo, da ga preiščem in registriram čim več arheoloških najdišč.</p>
                <p>Tu, v samem osrčju polotoka Jukatana, je zaradi vlažnega tropskega podnebja s
                    precejšnjo količino padavin vegetacija bujna, a tudi precej raznolika. Na
                    dvignjenih terenih prevladuje visoki ali srednjevisoki deževni gozd, v niže
                    ležečih mokriščih (<hi rend="italic">bajos</hi>) pa nizko, gosto in pretežno
                    trnasto rastlinje, skozi katerega je tudi v sušni dobi, ko ta območja niso
                    poplavljena ali zamočvirjena, prodiranje sila naporno in zamudno. Živalski svet
                    vključuje poleg <pb n="30" xml:id="pb.30"/>množice insektov divje purane, fazane
                    in vrsto drugih ptic, opice, jaguarje in druge divje mačke, srne, tapirje, divje
                    prašiče, pa krokodile, kuščarje in ostale plazilce, med katerimi tudi strupenih
                    kač ne manjka. Talna voda je v osrčju polotoka v globinah, ki pretežno presegajo
                    100 metrov. Površinskih vodnih tokov je zelo malo, pa še ti so večidel
                    hudourniške narave, omejeni na deževno dobo, ki traja nekako od maja ali junija
                    do oktobra ali novembra. Edini bolj ali manj zanesljivi naravni viri sladke vode
                    so jezerca, imenovana <hi rend="italic">aguadas</hi>; teh je sicer sorazmerno
                    veliko, vendar se v sušni dobi mnoga izsušijo. Tako kot so že nekoč Maji svoja
                    mesta praviloma zgradili v bližini teh jezerc, katerih dna so često umetno
                    ojačali s kamnitimi ploščami in tako zavrli pronicanje vode, so po mnogih
                    stoletjih tudi čikleri bili prisiljeni svoje tabore postaviti ob aguadah, na
                    istih mestih pa so v zadnjih desetletjih, potem ko se je zaradi razvoja Xpujila
                    začela tudi kolonizacija ozemlja proti jugu, zrasla prenekatera naselja. Njihovi
                    prebivalci živijo skoraj izključno od poljedelstva, ki temelji na preprosti
                    tehniki požigalništva. Zaradi tega so bile uničene precejšnje količine gozda;
                    šele ustanovitev biosfere in vladne omejitve so v zadnjih letih to krčenje
                    gozdnatih površin v precejšnji meri zajezile.</p>
                <p>Danes so ti zaselki južno od Xpujila med seboj sorazmerno dobro povezani s
                    cestami in povečini tudi že elektrificirani, leta 1996 pa je bila situacija
                    precej drugačna. Večino vasic so povezovali samo kolovozi, ki so v deževni dobi
                    postali za vozila praktično neuporabni. Dobava iz civiliziranega sveta je bila
                    zato močno omejena, elektrika pa je bila napeljana samo do vasi vzdolž prvih
                    nekaj deset kilometrov edine čez vse leto prevozne makadamske ceste, ki je
                    vodila proti jugu.</p>
                <p>Ker je bil prvi pomočnik, ki sva ga s Florentinom dobila, iz vasi Justo Sierra
                    Méndez, sva se odločila, da delo začneva prav tam, torej na skrajnem jugu
                    območja, ki ga je bilo treba pregledati. Čeprav je bila vas oddaljena borih 90
                    kilometrov od Xpujila, smo za potovanje po grozljivo uničenem makadamu
                    potrebovali dobrih 5 ur. Časa za pogovor med vožnjo je tako bilo na pretek.</p>
                <p>Miguel Cruz Montejo, kot se je imenoval 22-letni mladenič, je pred slabimi
                    dvajsetimi leti kot otrok prišel iz hribovij, ki ležijo kakih 400 kilometrov
                    jugozahodno, v državi Chiapas, od koder je pomanjkanje obdelovalne zemlje, do
                    katerega je prišlo zaradi nenasitne grabežljivosti veleposestnikov, pregnalo
                    mnoge revne <pb n="31" xml:id="pb.31"/>indijanske družine, in kjer so zaostreni
                    socialni problemi v zadnjem desetletju 20. stoletja pripeljali do znanega
                    gverilskega gibanja zapatistov. Mnogi izseljenci iz vasi, v katerih se govori
                        <hi rend="italic">chol</hi>, eden od jezikov majevske jezikovne družine, so
                    našli novo domovino prav na jugovzhodu mehiške države Campeche, v nižavjih,
                    preraščenih z džunglo, ki so bila že kakih tisoč let, odkar je propadla klasična
                    kultura Majev, brez stalnega prebivalstva. Tako kot drugim priseljencem je bil
                    tudi Miguelovi družini zagotovljen zadosten kos zemlje za skromno
                    preživetje.</p>
                <p>Na nekem ovinku je Miguel iztegnil roko:</p>
                <p>»Tu so lani policisti prestregli tihotapce mamil, ki so imeli ob cesti več sto
                    kilogramov marihuane, pripravljene za prevoz. Začelo se je streljanje in eden od
                    tihotapcev je bil ubit, pa tudi en policist.«</p>
                <p>»In kako je policija izvedela za to?« je vprašal Florentino.</p>
                <p>»V teh krajih mnogi kmetje sadijo marihuano, preprodajalci pa občasno pridejo
                    ponjo. To se pač ve; nekdo jih je izdal.«</p>
                <p>»Ampak za navadnega človeka, ki se v te posle ne meša, ni kakšne posebne
                    nevarnosti?« sem ugibal.</p>
                <p>»Kaj da ne,« je odvrnil Miguel. »Včasih napadajo oboroženi roparji. Čez cesto
                    vržejo hlod ali postavijo velike kamne, tako da se mora avto ustaviti. Najrajši
                    pričakajo kak kamion, ki razvaža blago trgovinam in ima pač denar; včasih pa se
                    lotijo tudi kakega reveža, ki ima komaj kaj pri sebi.«</p>
                <figure>
                    <graphic url="media/006.jpg"/>
                    <head>Miguelova hiša v vasi Justo Sierra Méndez. S sončnimi celicami, kakršna
                        stoji pred hišo, so oblasti opremile to in druge vasi, v katerih leta 1996
                        še ni bilo električne napeljave.</head>
                </figure>
                <pb n="32" xml:id="pb.32"/>
                <p>S Florentinom sva se spogledala. Občutek ni bil prav prijeten. Bili smo pač na
                    območju, ki je daleč od zakona. Zato je primerno tudi za tihotapljenje trdih
                    drog iz Južne Amerike. Preprodajalci občasno najdejo posrednike na tem območju,
                    iz lahkega aviona spustijo tovor na kakšno odročno pot, od koder ga potem
                    prepeljejo naprej. <hi rend="italic">Narcotráfico</hi>, ilegalna trgovina z
                    mamili, je eden težjih problemov, s katerimi se spopada Mehika.</p>
                <p>Okoli desete ure zvečer smo s pretresenimi hrbtenicami prispeli v Justo Sierra.
                    Mnogi zaselki na tem koncu imajo imena po pomembnih osebah mehiške zgodovine.
                    Justo Sierra Méndez je bil pisatelj, pesnik in zgodovinar, ki se je rodil v
                    mestu Campeche, prestolnici istoimenske države, kasneje pa je živel pretežno v
                    Méxicu in imel konec 19. in v začetku 20. stoletja tudi več političnih funkcij,
                    povezanih zlasti s sistemom izobraževanja.</p>
                <p>Miguel je rekel, da lahko s Florentinom spiva v njegovi hiši, v kateri je živel s
                    svojo ženo in dveletno hčerkico. Bila je to preprosta koliba pravokotnega
                    tlorisa, stene so sestavljali koli, postavljeni tesno drug ob drugega, kritina
                    pa je bila iz listja palme <hi rend="italic">guano</hi><note place="foot"
                        xml:id="ftn6" n="6">
                        <hi rend="italic">Sabal</hi> spp.</note>. V edinem prostoru je bilo
                    ognjišče, obdano s kamni, sestavljenimi na s peskom napolnjeni kvadratasti
                    konstrukciji iz desk, ki so jo podpirali štirje koli. Takšna so ognjišča povsod
                    v teh krajih: ker so dvignjena, se pri kuhanju ni treba preveč sklanjati. Dim
                    uhaja kar skozi streho, ki je narejena iz dobro zloženih palmovih listov in ima
                    vse značilnosti nam bolj znane slamnate: porozna, vendar vode ne prepušča. Poleg
                    lesene mize in dveh stolov je bila ob eni steni še preprosta klop, sestavljena
                    iz dveh drevesnih panjev in preko njiju položene deske. Manjše deščice, z
                    vrvicami obešene na stene, so opravljale vlogo polic, maloštevilni kosi oblačil
                    pa so viseli na vrvici, privezani na kole v dveh stenah, ki sta oblikovali hišni
                    kot. Namesto postelj so v teh krajih v navadi viseče mreže. Tudi midva s
                    Florentinom sva obesila svoji.</p>
                <p>Hiše, v kakršni je živel Miguel Cruz z družino, so najpreprostejša bivališča v
                    teh krajih. Bolj običajne so koče s stenami iz desk, namesto palmovega listja pa
                    imajo pogosto pločevinasto streho. Ta je sicer bolj varna pred požarom pa tudi
                    cenejša, ker palme <hi rend="italic">guano</hi> ni povsod in je treba listje
                    neredko pripeljati od daleč, prekrivanje <pb n="33" xml:id="pb.33"/>pa je dokaj
                    zamudno. Je pa palmovo listje odličen toplotni izolator, medtem ko je v hišah s
                    pločevinasto streho čez dan nepopisno vroče, razen če je prostor dovolj visok
                    ali pa je pod pločevino še streha iz desk.</p>
                <p>Miguelova žena je možu in nama s Florentinom v naslednjih dneh pripravljala
                    zajtrk in večerjo, čez dan pa smo seveda malicali na terenu. Za večino ljudi je
                    osnova prehrane zelo preprosta: <hi rend="italic">tortillas y frijoles</hi>,
                    tortilje in fižol. Vsa gospodinjstva imajo kokoši, ker pa so družine praviloma
                    številne, je meso le redko na mizi.</p>
                <p>Tortilje, gotovo najbolj značilna mehiška hrana, katere izvor sega v sivo
                    davnino, so nekakšne palačinke iz koruznega testa, imajo pa podobno vlogo kot
                    kruh v deželah, kjer so žitarice tako pomemben vir prehrane kot koruza v Mehiki.
                    Marsikje na podeželju jih delajo kar doma, in to je počela tudi Miguelova žena.
                    Najprej je namočila koruzno zrnje v vedru vode, ki ji je dodala žlico apna; po
                    celonočnem namakanju v apneni raztopini povhrnjica, ki prekriva zrnje, odstopi
                    in jo je mogoče odplakniti, namočeno zrnje pa se zmelje v ročnem mlinu. Ponekod
                    za ta namen še vedno uporabljajo kamnite žrmlje, katerih oblika se – kot
                    izpričujejo arheološki ostanki – v zadnjih tisočletjih ni bistveno spremenila:
                    ploščat, rahlo konkaven in zglajen kamen služi kot podlaga, na katerem se zrnje
                    zmelje s podolgovatim, prav tako zglajenim kamnom, ki opravlja vlogo valjarja.
                    Iz tako dobljenega testa se pripravijo tortilje z rokami, čeprav so danes na
                    voljo tudi posebne stiskalnice, popečejo pa se na železni ali keramični okrogli
                    plošči, postavljeni na ognjišče.</p>
                <p>Tako kot koruza, ki je bila udomačena pred kakšnimi sedem tisoč leti prav na
                    območju današnje Mehike, izvira od tod tudi fižol. Tega običajno jedo kuhanega v
                    zrnu, ali pa ga zmečkajo in prepražijo. Poleg koruze in fižola je danes zelo
                    pogosta hrana tudi riž.</p>
                <p>Justo Sierra leži ob enem redkih potokov v tistih krajih, imenovanem Arroyo
                    Negro. Pomanjkanje vode torej tamkajšnjim prebivalcem ne predstavlja posebne
                    težave, zlasti ne v deževni dobi, tako da je je bilo dovolj tudi za večerno
                    kopel, ki se je po vsakem napornem dnevu še kako prilegla. Seveda se zaradi
                        krokodilov<note place="foot" xml:id="ftn7" n="7"> V notranjosti polotoka
                        Jukatana prevladuje t. i. bulasti krokodil (<hi rend="italic">Crocodylus
                            moreletii</hi>).</note>
                    <pb n="34" xml:id="pb.34"/>ni bilo zdravo kar spustiti v potok; vodo smo
                    zajemali v vedra in se 'oprhali' na obrežju.</p>
                <p>V naslednjih dneh smo dodobra prehodili okolico. Miguel je poznal več lokalitet s
                    starimi majevskimi ruševinami, posredoval je pri navezavi stikov z drugimi
                    domačini, obenem pa je z veseljem pomagal pri utiranju poti in izsekavanju
                    površin, ki jih je bilo treba natančneje pregledati. Delavcev za tovrstno pomoč
                    sicer ni bilo težko najti, saj je kakršenkoli priložnostni zaslužek vsem
                    dobrodošel. Toda Miguel je v vseh pogledih izstopal, zato nas je spremljal
                    povsod tudi v naslednjih tednih, ko smo nadaljevali delo v drugih krajih, čeprav
                    smo vselej morali najeti tudi delavce iz najbližjega zaselka, ki so mu pripadala
                    zemljišča, po katerih smo hodili.</p>
                <p>Z arheološkim rekognosciranjem, kot se površinskim terenskim pregledom tudi
                    pravi, je mogoče na območju kulture Majev ugotoviti marsikaj, saj je bila večina
                    stavb zgrajena iz kamna. Arhitektura Majev je zelo raznolika in odseva
                    kompleksnost njihove družbe, katere ureditev je bila podobna fevdalizmu. V
                    mestih, kjer so živeli najvišji sloji plemstva in duhovščine, pa tudi pomembni
                    umetniki in rokodelci, so gradili piramidalne templje, rezidenčne palače in
                    druge stavbe, katerih vloga je bila povezana z upravo in javnimi dogodki. Ti
                    objekti so bili zgrajeni skoraj v celoti iz kamna: v zgodnjem obdobju je bila
                    kritina iz propadljivih materialov, v klasični dobi pa so postali običajni
                    obokani prostori, tako da so bile celotne stavbe, vključno s strešnimi deli,
                    zgrajene iz kamna. Tipičen za Maje je tako imenovani lažni obok, kakršnega so
                    poznali tudi v Starem svetu, dokler ga ni nadomestil pravi obok, v večji meri
                    šele v rimskem času. Medtem ko so pri pravem oboku kamni postavljeni v polkrogu
                    in imajo zato veliko nosilnost, je lažni obok zgrajen tako rekoč enako kot
                    zidovi, le da so kamni, ki ga sestavljajo, postavljeni na oba podporna zidova
                    tako, da molijo nekoliko čez kamne v spodnji vrsti v notranjost prostora; zaradi
                    tega se razdalja med vrstami kamnov nad obema zidovoma manjša z višino, ko pa
                    sta obe vrsti dovolj blizu, se nad njiju postavi vrsta večjih kamnov, ki obok
                    prekrijejo.</p>
                <p>Hiše preprostega prebivalstva, ki je živelo v okolici mest in v manjših
                    naselbinah, so bile manjše kot stavbe v mestnih jedrih in prekrite z rastlinskim
                    materialom, a so mnoge prav tako imele zidove iz kamnov ali pa vsaj kamnite
                    temelje; o tem <pb n="35" xml:id="pb.35"/>pričajo ostanki številnih tovrstnih
                    bivališč. Poleg takšnih, katerih ruševine je mogoče zaznati že s površinskimi
                    pregledi, pa so bile v rabi tudi hiše, kakršno je imel Miguel in več njegovih
                    sovaščanov. Takšne hiše so še vedno posebno pogoste na severu Jukatana: en sam
                    prostor pravokotnega ali ovalnega tlorisa je omejen z vrsto lesenih kolov,
                    včasih ometanih z blatom, vhod je sredi ene od obeh daljših strani, kritina pa
                    iz palmovega listja. Danes povsod razširjen del 'pohištva' so viseče mreže za
                    spanje, vendar jih klasični Maji še niso poznali; verjetno so prišle šele v
                    poznem obdobju s karibskih otokov.</p>
                <p>Miguel in njegovi sovaščani so vedeli za veliko ruševin in s Florentinom sva
                    hotela videti prav vse. Naloga ni bila preprosta, ker je ozemlje, ki pripada
                    vasi Justo Sierra, dokaj obsežno, arheološki ostanki pa so zelo raztreseni, tako
                    po gozdu kot po poljih, ki so v rabi ali pa v fazah počitka in preraščena s
                    sekundarno vegetacijo. Povsod sva zabeležila geografske koordinate, izmerjene <figure>
                        <graphic url="media/007.jpg"/>
                        <head>Florentino in nekaj notranje opreme v Miguelovi hiši.</head>
                    </figure><pb n="36" xml:id="pb.36"/>z ročnim aparatom za globalno satelitsko
                    pozicioniranje (GPS); kjer so bili ostanki stavb večji, pa sva tudi narisala
                    skice njihove razporeditve. Nikjer nismo našli stoječih zidov, samo groblje
                    kamnov, ki pa so vendarle zelo očitno sestavljale značilne skupine: Maji so
                    svoje hiše praviloma gradili okoli štirikotnih dvorišč. Če smo naleteli na kose
                    keramike na površini, smo jih pobrali, saj prav analize keramike dajo prve
                    podatke o času, v katerem je živelo neko naselje, pa tudi o povezavah s
                    sosednjimi regijami.</p>
                <p>Tudi pri pregledovanju terena, ki je pripadal sosednjima vasema Arroyo Negro in
                    El Civalito, sva s Florentinom hotela biti izčrpna. Sčasoma pa sva začela
                    ugibati o smiselnosti te strategije. Tu sva bila že dva tedna, prehodila veliko
                    kilometrov, našli pa nismo ničesar posebno pomembnega; tu in tam je bila kakšna
                    več metrov visoka stožčasta groblja, nekoč nedvomno manjši piramidalni tempelj,
                    večjih stavb pa ni bilo nikjer.</p>
                <p>Nekaj je bilo jasno: poselitev v času razcveta kulture Majev je bila tudi tu
                    podobno gosta kot v drugod v bolje raziskanih delih nižavij. Vendar Maji niso
                    živeli v tako strnjenih naselbinah, kakršnih smo vajeni mi. Imeli so mesta, toda
                    gosto pozidana so bila samo mestna jedra z najpomembnejšimi stavbami, med
                    gručami preprostih hiš, posejanimi v okolici, pa so bili večji ali manjši prazni
                    prostori, verjetno vrtovi ali polja. Zaradi takšne razporeditve stavb je zelo
                    težko ugotoviti, kje se neko mesto ali ozemlje, ki mu je pripadalo, konča in kje
                    se začne drugo; poleg tega iskanje ruševin, raztresenih na obsežnih površinah,
                    terja veliko časa in naporov. Če bova tako nadaljevala, sva razmišljala s
                    Florentinom, bo šlo delo zelo počasi naprej; temeljito pregledovanje celotnega
                    ozemlja do Xpujila bi trajalo več let, za toliko časa pa denarja ni na voljo.
                    Registrirati je bilo treba čim več arheoloških ostankov, to je res, toda
                    prioriteto morajo vendarle imeti pomembnejše lokalitete, saj lahko prav na njih
                    dobiva več podatkov: stavbe so večje, imajo tudi izpostavljene arhitektonske
                    elemente, ki so lahko posebno zanimivi, pa še kamnite spomenike z napisi lahko
                    pričakujeva. Torej bova morala biti pri iskanju bolj selektivna; ne bova več šla
                    do vsake manjše ruševine, ki nama jo bo kdo omenil.</p>
                <p>Medtem ko sva tako razmišljala v Miguelovi hiši, kjer sva še vedno bivala, nisva
                    vedela, da nama bo neki dogodek še istega dne potrdil odločitev, da se poslej
                    osredotočiva na večja najdišča. <pb n="37" xml:id="pb.37"/>Tistega dne smo
                    prišli z obhodov že zgodaj popoldne. Prišel je sosed in omenil, da je v trgovino
                    v sosednji vasi Arroyo Negro kamion pripeljal pivo. Pešpot, ki je do tja vodila
                    ob potoku Arroyo Negro, je bila dolga le dober kilometer.</p>
            </div>
            <div type="ss1">
                <pb n="(38)" xml:id="pb.38"/>
                <pb n="39" xml:id="pb.39"/>
                <head>Skrunilci grobov</head>
                <p>Lastnik trgovine v vasi Arroyo Negro je bil
                    zajeten možakar, priseljenec iz Tapachule, mesta na skrajnem jugu mehiške države
                    Chiapas. Potrdil je, da je dobil pivo. S Florentinom sva ugotovila, da se potem,
                    ko dva tedna piješ samo mlačno vodo, tudi neohlajeno pivo še kako prileže.
                    Miguel se je ob najinih besedah samo nasmehnil in sklonil pogled, kot bi hotel
                    reči: tu si še toplo pivo redkokdaj lahko privoščimo. Seveda mu ga tokrat ni
                    bilo treba plačati.</p>
                <p>Na debeluhovo hišo, ki je bila obenem trgovina, sta se sede na tleh naslanjala
                    dva moža v visokih škornjih, kakršne sicer uporabljajo čikleri. Potem ko smo ob
                    našem prihodu izmenjali pozdrave, sta nas med razgovorom radovedno opazovala.
                    Gotovo sem pozornost vzbujal predvsem jaz, svetlolasi 'bledoličnik', ki je kdove
                    kako zašel v tiste odmaknjene kraje. Končno se je eden od njiju opogumil in
                    vprašal:</p>
                <p>»Ste prišli na izlet?«</p>
                <p>Le kdo bi prišel na izlet v te kraje bogu za hrbtom? je bila moja prva misel.</p>
                <p>»Ne ne, službeno smo tukaj.« Na kratko sem jima razložil, kaj delamo. Pozorno sta
                    poslušala.</p>
                <p>»Tudi naju zelo zanimajo ruševine. Marsikje sva že izkopavala in tudi našla
                    veliko lepih stvari.«</p>
                <p>»A, torej sta delala z arheologi …« je pripomnil Florentino, čeprav njegov glas
                    ni razodeval, da to sam verjame.</p>
                <p>»Ne, sama. Nekateri ljudje zbirajo starine, jih kupujejo in zanje tudi dobro
                    plačajo,« se je glasil prostodušen odgovor, ki nama je potrdil sum. To sta bila
                    torej roparska kopača, plenilca arheoloških najdišč.</p>
                <p>Pokimal sem, nagnil steklenico piva, napravil požirek in neprizadeto vprašal:</p>
                <p>»In kje kopljeta zdaj?«</p>
                <p>»Ne ne, zdaj tega že dolgo ne počneva več. Zakoni so strogi in je prenevarno.
                    Midva sva iz Gvatemale in nabirava čikle, tule takoj čez mejo. Samo na pivo sva
                    prišla sem.«</p>
                <pb n="40" xml:id="pb.40"/>
                <p>Koliko je bilo resnice v tem odgovoru, seveda nismo mogli vedeti. Res je bilo
                    mogoče priti iz Gvatemale brez težav; meja, ki loči jugovzhodni del mehiške
                    države Campeche od Gvatemale, je zgolj 10 metrov široka poseka, ki teče skozi
                    gozd v ravni črti vzdolž vzporednika 17°49' severne geografske širine, slabih
                    pet kilometrov južno od vasi Arroyo Negro; nihče je ne varuje, občasno samo
                    očistijo poseko, da se preveč ne zaraste. Ampak pet kilometrov je razdalja do
                    meje v ravni črti; po stezah je pot gotovo precej daljša, sploh pa možaka gotovo
                    nista prišla samo na pivo, saj nista mogla vedeti, da ga bosta res našla. Dobava
                    je tukaj bolj slučajna kot redna. Kakorkoli že, nisem se želel postavljati v
                    vlogo preiskovalca, skušal pa sem vendarle izvedeti še kaj več.</p>
                <figure>
                    <graphic url="media/008.jpg"/>
                    <head>Roparski tunel v stavbo, pred katero stoji reliefno obdelana stela, je
                        eden od mnogih, ki so jih izkopali plenilci na velikem najdišču Uxul,
                        nedaleč od meje z Gvatemalo.</head>
                </figure>
                <pb n="41" xml:id="pb.41"/>
                <p>»In kako sta to delala? Kaj pravzaprav iščete?« sem skušal biti iskreno
                    zvedav.</p>
                <p>»Grobove. V teh gozdovih je veliko ruševin. To so bile nekoč hiše, palače in
                    cerkve tistih ljudi, ki so tukaj živeli – Maji, ali ne? In v njih so tudi
                    pokopavali svoje umrle. V večjih ruševinah so grobovi visokih gospodov, v njih
                    pa so pobarvane posode, ogrlice, maske iz žada …«</p>
                <p>Eden od obeh mož se je še posebno razgovoril in se izkazal za dobrega poznavalca
                    svojega posla. Bil je prav didaktičen, kot da se ne bi pogovarjal z arheologoma.
                    Tako kot je povedal, so Maji pokopavali svoje umrle pod tla svojih hiš. Posebnih
                    grobišč niso imeli. Dostojanstvenike in vladarje so pokopali z vso njihovo
                    slavnostno opravo in okrasjem, v grobove pa so prilagali tudi poslikano
                    keramično posodje in druge osebne predmete. Najpomembnejši pokojniki, pokopani v
                    rezidenčnih palačah in templjih, so neredko opremljeni z ogrlicami, uhani,
                    maskami in drugimi izdelki iz žada.</p>
                <p>»Ampak vsakega predmeta ne moreš prodati. Da ima glinast krožnik ali vaza kako
                    vrednost, mora imeti naslikanega vsaj enega Indijanca; če jih je več, cena
                    zraste, sploh pa, če ima še legendo.«</p>
                <p>Res je, fino izdelane keramične posode, ki se najdejo kot pridatki v elitnih
                    grobovih, imajo naslikane mitološke prizore s človeškimi in živalskimi figurami
                    in podobami božanstev, z omembo 'legende' pa je imel naš sogovornik v mislih
                    seveda hieroglifske napise, ki te prizore pogosto spremljajo.</p>
                <p>»Največjo vrednost pa ima žad: ogrlice, uhani, figurice, maske …«</p>
                <p>Čeprav ležišč žada v nižavjih polotoka Jukatana ni, so predmete iz tega kamna
                    tamkajšnji Maji zelo pogosto dajali v grobove svojih dostojanstvenikov. Žad so
                    preko dobro organiziranih trgovskih mrež dobivali iz doline reke Motagua v
                    gvatemalskih višavjih na jugu. Tako kot je bil to nekoč najdragocenejši material
                    za Maje, imajo njihovi izdelki iz žada tudi danes najvišjo ceno na črnem trgu.
                    Medtem ko lahko, na primer, dobro ohranjen in bogato poslikan keramični krožnik
                    doseže končno ceno – recimo na dražbi nekje v ZDA – okoli 30.000 dolarjev, so
                    predmeti iz žada veliko dražji. Seveda tudi pri tej nezakoniti trgovini največ
                    zaslužijo posredniki, plenilci sami pa najmanj.</p>
                <p>»Kako pa veš, kje je treba kopati?« sem spraševal naprej.</p>
                <pb n="42" xml:id="pb.42"/>
                <p>»Vsak čiklero pozna gozdove, v katerih dela, in ve, kje so ruševine. Majhnih
                    grobelj je povsod dosti, teh nima smisla razkopavati. Če pa naletiš na ruševine,
                    ki so visoke in jih je veliko na kupu, potem veš, da si prišel v <hi
                        rend="italic">reinado</hi>; tam se izplača kopati.«</p>
                <p>Tokrat sem prvič slišal romantično zvenečo besedo, ki jo uporabljajo zlasti
                    čikleri. <hi rend="italic">Reinado</hi> pomeni v španščini 'vladavina' ali
                    'kraljevanje', bolj ustrezen prevod pa bi bil v tem primeru 'kraljestvo', saj se
                    je izraz očitno nanašal na velika arheološka najdišča, ostanke majevskih mest z
                    visokimi piramidalnimi svetišči ter mogočnimi upravnimi in elitnimi rezidenčnimi
                    stavbami.</p>
                <p>»Pred leti sem delal v Las Gardemias; to je bil <hi rend="italic">reinado
                        grande</hi>, same velike ruševine, ponekod so se videli še zidovi, grobovi
                    so imeli poslikane stene ...«</p>
                <p>Las Gardemias! S tem imenom so domačini označevali znamenito arheološko najdišče
                    danes znano kot Río Azul, ki leži v severovzhodni Gvatemali, slabih 10
                    kilometrov od kraja, kjer smo se pogovarjali. Ameriški arheolog Richard E. W.
                    Adams je tam vodil večletni raziskovalni projekt, potem ko je leta 1981 izvedel,
                    da so plenilci naleteli na nekaj edinstvenih grobov s stenami, na katerih so
                    bile slikarije in hieroglifski napisi. Je bil med temi roparji, ki so jih kmalu
                    pregnali, tudi naš sogovornik?</p>
                <p>»Nekoč,« se je ta še naprej razvnemal, »smo pri nabiranju čikleja naleteli na
                    skupino velikih ruševin; nekatere so bile zelo visoke, pa veliko stel je bilo,
                    pravi <hi rend="italic">reinado</hi> ...«</p>
                <p>Mož je torej poznal tudi stele, ploščato obdelane kamnite bloke, ki so stali na
                    stavbah ali trgih nekdanjih mest; mnoge so bile okrašene z reliefno izdelanimi
                    podobami in hieroglifskimi napisi, ki so ovekovečali pomembne dogodke in slavna
                    dejanja vladarjev in njihovih družin: njihove zmage v vojnah, zajetja ujetnikov,
                    obrede, ki so jih opravljali, rojstva, ustoličenja, poroke z nevestami iz
                    imenitnih rodbin ...</p>
                <p>»Tudi stele ste našli?«</p>
                <p>»Seveda. Tudi stele se lahko dobro prodajo, če imajo podobe in črke.«</p>
                <p>»Kako pa ste jih odnesli? Kamni so vendar veliki in težki.«</p>
                <p>»Saj nismo odnesli celih. Z žagami smo odrezali samo tiste površine, ki so bile
                    okrašene.«</p>
                <p>S Florentinom sva ostajala mirna, čeprav nama je pripoved vzbujala močno
                    neprijetne občutke. Seveda sva poznala prakso <pb n="43" xml:id="pb.43"/><figure>
                        <graphic url="media/009.jpg"/>
                        <head>Nekaj kosov polikromne keramike, ki so jo pustili plenilci na najdišču
                            Monumento 104 na meji z Gvatemalo.</head>
                    </figure>žaganja stel. Ker so večinoma iz mehkega apnenca, to ni pretežka
                    naloga. Na marsikaterem arheološkem najdišču je še danes mogoče videti kamnite
                    bloke z gladko odžaganimi površinami, žalosten rezultat početja roparjev, ki so
                    svoj plen prodali kdove komu in za koliko denarja, danes pa za mnoge od teh
                    spomenikov ne vemo, kje so; številni zanimivi podatki, ki jih vsebujejo podobe
                    in napisi na njih, so tako izgubljeni.</p>
                <p>»Kljub temu so to veliki kosi. Nekako jih je vendar bilo treba spraviti do
                    kupca?«</p>
                <p>»To ni bil problem. Nekdo je prišel iz Ciudad de Guatemala, <hi rend="italic"
                        >gente de collar blanco</hi>; njega ni nihče pregledoval.«</p>
                <p>Prišel je torej 'človek z belim ovratnikom', gotovo kak pomembnež. Ob razbohoteni
                    korupciji pač tudi zakonodaja, ki prepoveduje dejavnosti, kakršna je <hi
                        rend="italic">profanación de tumbas</hi> ('skrunjenje grobov'), ne pomaga
                    kaj dosti.</p>
                <p>Plenjenje arheoloških najdišč je žal zelo razširjeno. Že v tistih prvih dneh
                    našega terenskega dela smo videli več roparskih izkopov, kasneje pa smo
                    ugotovili, da skoraj ni večjega arheološkega najdišča, ki bi bilo nedotaknjeno.
                    Plenilci v upanju, da bodo našli grob, običajno izkopljejo jarek ali tunel od
                    vznožja stavbe v notranjost. Škoda, ki jo ob tem povzročijo, ni le v tem, da med
                    izropanimi grobnimi <pb n="44" xml:id="pb.44"/>pridatki prevladujejo umetniški
                    predmeti z visoko estetsko vrednostjo; za arheologe in vse druge, ki jih
                    zanimajo ne le predmeti sami, temveč predvsem razumevanje življenja nekdanjih
                    ljudi, je še večja škoda v tem, da za te predmete, ko se kasneje pojavijo v
                    zasebnih zbirkah po svetu, nihče več ne ve, od kod so in v kakšnem kontekstu so
                    bili najdeni. Vrh tega roparji običajno podrejo mnoge zidove in druge
                    arhitektonske elemente, ki so jim napoti, in s tem povzročijo nepopravljivo
                    škodo na stavbah, katerih razpadanje je zaradi zmanjšane stabilnosti še
                    pospešeno.</p>
                <p>Nekoč so med plenilci ruševin prevladovali čikleri, ki so bili pogosto tudi <hi
                        rend="italic">ruineros</hi> ('ruševinarji'), kot jih je nekdo označil.
                    Medtem ko so nabirali čikle, kar je treba početi v deževni dobi, so dodobra
                    spoznali gozdove, v katerih so delali, in našli tudi ruševine, tako da so se v
                    sušni dobi lahko posvečali roparskim izkopavanjem. Danes pa se s tem ukvarjajo
                    tudi mnogi prebivalci vasi na območju, ki smo ga pregledovali. Marsikje smo
                    opazili stare in že dokaj zasute jarke in tunele, ponekod pa so bili ti očitno
                    izkopani pred kratkim.</p>
                <p>Zakonodaja v Mehiki za plenjenje in tudi neregistrirano posedovanje arheoloških
                    predmetov predvideva dokaj visoke zaporne kazni. Toda roka pravice redko seže do
                    teh odmaknjenih krajev. V vseh teh letih sem se pogovarjal z veliko ljudmi in za
                    mnoge vem, da so vsaj občasno plenili po ruševinah, čeprav tega skoraj nihče ni
                    priznal. V Gvatemali je ta dejavnost veliko bolj razmahnjena in uničujoča kot v
                    Mehiki, ima pa tudi bolj agresivne oblike. Tam so nekatere skupine roparskih
                    kopačev oborožene in zgodilo se je že, da so v spopadih koga ubili. Tiste, ki
                    sem jih spoznal sam, pa bi težko označil kot hudodelce; povečini so povsem
                    'normalni' ljudje, nekateri zelo delavni, zanesljivi in pošteni. Marsikdo se je
                    v to početje spustil zaradi finančne stiske. Razkopavanje ruševin nikakor ni
                    lahko delo, prej naporno in tudi nevarno; slišal sem o posameznikih, ki jih je
                    med kopanjem globokih tunelov zasulo in so si tako, namesto da bi našli bogat
                    pokop iz davnine, izkopali lasten grob. Poleg tega imajo največji zaslužek
                    posredniki, medtem ko je za trdo delo, tudi v tem primeru, plačilo najnižje.
                    Prav zato se pač nikoli nisem ukvarjal z mislijo, da bi kakega roparskega kopača
                    prijavil. Rajši sem vsem skušal dopovedati, da je dolgoročno veliko bolj
                    koristno, če arheološka najdišča ohranijo: namesto da bi se posvečali nezakoniti
                    dejavnosti, lahko pričakujejo, da bodo oni ali pa njihovi otroci prej ali slej
                    dobili delo pri arheoloških izkopavanjih, <pb n="45" xml:id="pb.45"/>ki običajno
                    trajajo več let in katerih rezultati neredko prispevajo k razvoju turizma in
                    drugih pridobitnih dejavnosti.</p>
                <p>Medtem ko je naš pogovor ob pivu v Arroyu Negru tekel naprej, se je stemnilo. Ko
                    smo se ob slovesu rokovali, sva imela s Florentinom precej mešane občutke.
                    Možakarja sta bilo čisto simpatična; sploh pa sta rekla, da je njuna plenilska
                    dejavnost že preteklost in nemara sta prav zato tako odkrito pripovedovala o
                    svojih podvigih. Mogoče res, ampak že čez dva dni, ko smo šli pregledat neko
                    najdišče jugozahodno od vasi Arroyo Negro, skoraj na gvatemalski meji, smo
                    naleteli na štiri popolnoma sveže roparske izkope; v treh kopači očitno niso
                    našli ničesar, v enem pa so bržkone naleteli na bogat grob, saj so za sabo
                    pustili ogromno keramike, tudi poslikanih fragmentov.</p>
                <p>Ob pogledu na jarke, ki so dajali vtis bolečih odprtih ran, skozi katere je bilo
                    nekdaj veličastnim palačam in templjem iztrgano drobovje, me je stisnilo. Sta
                    bila tu na delu naša znanca?</p>
                <p>Kakorkoli že, s Florentinom sva imela še en razlog, da se odslej posvetiva
                    iskanju večjih najdišč. Ker so prav ta glavna tarča roparjev, je bilo pomembno,
                    da jih čimprej pregledamo kar največ in da jih čim bolje dokumentiramo, še
                    preden jih utegnejo poškodovati plenilci. Na večjih najdiščih je mogoče
                    pričakovati tudi reliefno obdelane kamnite spomenike, poleg stel tudi
                    cilindrične oltarje, ki često ležijo pred stelami. Na obojih so poleg upodobitev
                    oseb in dogodkov pogosto tudi hieroglifski napisi, ki vsebujejo pomembne
                    zgodovinske podatke. Ker so tudi ti spomeniki visoko cenjeni med plenilci in
                    lahko prej ali slej izginejo, je bilo vsekakor priporočljivo, da jih še pred tem
                    natančno fotografiramo in zrišemo, če že izginotja ali uničenja ne moremo
                    preprečiti.</p>
                <p>Tovrstne najdbe velja tudi čimprej objaviti. Izropane starine namreč pogosto
                    končajo v tujini in se pojavijo na dražbah. Prodajalci v teh primerih običajno
                    skušajo dokazati, da so jih podedovali in da so prispele iz dežele izvora že
                    davno, še preden je ta sprejela zakone, ki prepovedujejo prodajo in izvoz
                    arheoloških predmetov. Če pa objavljeno poročilo dokazuje, da je bil tak predmet
                    še nedavno na določenem arheološkem najdišču, je mogoče takšne trditve ovreči in
                    dokazati, da je bil uvoz nezakonit; proti vpletenim je moč sprožiti kazenski
                    postopek, predmet pa je treba vrniti v državo izvora.</p>
            </div>
            <div type="ss1">
                <pb n="(46)" xml:id="pb.46"/>
                <pb n="47" xml:id="pb.47"/>
                <head>Ugledno spremstvo</head>
                <p>Potem ko smo končali delo na zemljščih vasi Justo
                    Sierra, Arroyo Negro in El Civalito, sva morala s Florentinom v Xpujil, da se
                    ponovno oskrbiva in pobereva Héberja Ojedo, najinega sodelavca, ki naj bi prišel
                    iz Campecheja. Bili smo že v drugi polovici julija, globoko v deževni dobi, in
                    nalivi so postajali vse močnejši. Z Miguelom sva se dogovorila, da se vidimo čez
                    nekaj dni, in odrinila. A že po prvih nekaj sto metrih je kamioneta obtičala v
                    blatu razmočenega kolovoza. Ne da bi bil posebej zaskrbljen, sem vklopil
                    štirikolesni pogon, vozilo pa se še vedno ni premaknilo. Florentino je izstopil
                    in med mojim prizadevanjem, da se izkopljem iz blata, gledal kolesa.</p>
                <p>»Sprednja se ne vrtijo,« je odkimal.</p>
                <p>Kako vendar, saj so mi v službi zagotovili, da je z avtom vse v redu! Doslej
                    nisva imela ne potrebe ne priložnosti, da bi preizkusila pogon na vsa štiri
                    kolesa. Zdaj, v najbolj neugodni situaciji, pa se je izkazalo, da ne dela.</p>
                <p>Pomoč je bila k sreči blizu. S ponudbo, da jim plačilo podvojim, sem dobil osem
                    ljudi iz vasi Justo Sierra, ker pač ni bilo druge rešitve, kot da s porivanjem
                    in izsekavanjem obvozov okoli najtežjih mest na kolovozu spravimo avto do vasi
                    El Civalito, od koder je naprej vodil makadam. Za borih pet kilometrov smo
                    potrebovali šest ur! Ko smo popoldne prispeli, se je iz tamkajšnje trgovine
                    primajal domačin, eden naših sodelavcev iz prejšnjih dni, ko smo delali v
                    njegovi vasi. Pristopil je, vame uperil od znatnih količin piva zamegljene oči
                    in me potrepljal po ramenu:</p>
                <p>»Drugič pridi vendar v sušni dobi! Zdaj se ne da delati.«</p>
                <p>To sem pač vedel že sam. Že Ruppert je vedno delal med februarjem in aprilom.
                    Ampak kako naj mu razložim, da ima državni proračun svojo logiko in da lahko
                    pridem pač takrat, ko dobim denar?</p>
                <p>Pozno zvečer sva s Florentinom prišla v Xpujil. Héber naju je že čakal, ampak
                    poleg nakupov je bilo treba opraviti še nekaj zelo pomembnega: usposobiti
                    štirikolesni pogon na kamioneti. Šele po dveh dneh iskanja sem našel mehanika,
                    ki se je bil pripravljen<pb n="48" xml:id="pb.48"/><figure>
                        <graphic url="media/010.jpg"/>
                        <head>Čez tole blato porivanje ne bo zaleglo. Le kje bi bil najbolj primeren
                            obvoz?</head>
                    </figure>spopasti s to nalogo: Martín Yamá iz bližnje vasi Zoh Laguna, je
                    dokazal, da lahko sposobni ljudje z improvizacijo rešijo marsikateri problem, ki
                    se ga tisti v mestih, čeprav imajo na voljo vse mogoče dele, orodja in naprave,
                    niti ne lotijo. Štirikolesni pogon je na kamioneti odtlej delal še leta, don
                    Martín pa nas je iz raznih drugih zagat poslej izvlekel še velikokrat.</p>
                <p>Ko smo se vrnili v El Civalito, nam je prenočišče ponudil lastnik tamkajšnje
                    trgovine. V tej in okoliških vaseh smo v naslednjih dneh nadaljevali delo, ne da
                    bi našli kaj posebnega. Z nami je bil poleg domačinov še vedno tudi naš zvesti
                    spremljevalec Miguel.</p>
                <p>Nekega dne smo slišali, da so v vasi Los Alacranes, nedaleč proti severovzhodu,
                    velike ruševine. Po blatnem kolovozu, ki je vodil skozi nekaj manjših zaselkov,
                    smo se pripeljali do tja in se z domačini dogovorili, da nas naslednji dan
                    peljejo do ruševin. Ob vrnitvi v El Civalito smo se ustavili v vasi Ojo de Agua,
                    kjer sem nekaj domačinov ob cesti vprašal, če poznajo kakšne ruševine na svojih
                    terenih. Prosil sem jih, naj vprašajo še svoje sovaščane, naslednjega dne, ko se
                    bomo spet peljali mimo, pa naj mi povedo.</p>
                <pb n="49" xml:id="pb.49"/>
                <figure>
                    <graphic url="media/011.jpg"/>
                    <head>Ruševine stavb, ki štrlijo kvišku na hribu zahodno od vasi Los Alacranes,
                        preraščene le z redkimi drevesi in grmičevjem, je mogoče razločiti že od
                        daleč.</head>
                </figure>
                <p>Ko sem speljal, se radovedne oči niso odlepile od nas, dokler nismo izginili za
                    prvim ovinkom. Čez nekaj trenutkov se je Miguel, ki je sedel zadaj na stranici
                    kesona, nagnil k meni in mi čez okno pripomnil:</p>
                <p>»To ni bilo dobro.«</p>
                <p>»Kaj pa?« sem vprašal, ne da bi odvrnil oči od ogromnih lukenj na kolovozu, med
                    katerimi se je pozibaval avto.</p>
                <p>»Rekel si jim, da plačaš delo in da bomo jutri zjutraj peljali mimo. Zdaj vejo,
                    da imaš denar. Ravno v tej vasi so tisti, ki napadajo in ropajo na cesti.«</p>
                <p>Res sem se obnašal kot pravi zelenec, sem se potihem jezil. Rekel nisem nič, a
                    sem se preostanek poti mučil z mislijo, kako naj rešim situacijo. V Los
                    Alacranes smo se naslednji dan morali vrniti, ker smo bili z domačini že
                    dogovorjeni.</p>
                <p>V El Civalitu sem namesto h koči, kjer smo bili nastanjeni, zapeljal k vojaškemu
                    taboru. Florentino me je vprašujoče pogledal. Brez besed sem ustavil pri
                    stražarju.</p>
                <p>»Dober dan. Je poročnik tukaj?«</p>
                <p>»Je.«</p>
                <pb n="50" xml:id="pb.50"/>
                <p>»Lahko govorim z njim?«</p>
                <p>»Bom pogledal, če vas lahko sprejme.«</p>
                <p>Odšel je in se čez nekaj trenutkov vrnil s komandantom, čigar štrleči lasje,
                    majica in trenirka so razodevali, da sem prekinil njegov popoldanski
                    počitek.</p>
                <p>»Kako ste, arheolog? Kako vam lahko pomagamo?«</p>
                <p>Razložil sem mu, da moramo naslednjega jutra v Los Alacranes, torej skozi Ojo de
                    Agua, ki slovi po cestnih razbojnikih ...</p>
                <p>»Torej želite spremstvo?« me je prekinil poročnik.</p>
                <p>»No, če bi bilo mogoče …«</p>
                <p>»Ni problema. Ob kateri uri odrinete?«</p>
                <p>»Bi šlo ob sedmih?«</p>
                <p>»Ob sedmih vas čakamo«, je bil komandant preprost in odrezav.</p>
                <p>Ko smo naslednjega dne ob dogovorjeni uri prišli v vojaški tabor, je tam že
                    hrumel hummer, pripravljen na odhod.</p>
                <p>»Vi boste peljali spredaj,« je rekel komandant.</p>
                <p>In smo šli. Naš dodge se je preko globokega blata pozibaval kot čolnič na
                    razburkanem morju, za nami pa se je vojaški hummer s širokimi pnevmatikami le
                    nalahno in elegantno pozibaval kot prekooceanski parnik, ki mu malenkosti ne
                    pridejo do živega. In kar je bilo najvažnejše, na kesonu je stalo devet vojakov
                    z orožjem, pripravljenim na strel. Lep občutek. Le kdo bi si nas upal
                    napasti?</p>
                <p>Prišli smo v Los Alacranes. Domačini, s katerimi smo bili dogovorjeni za delo, so
                    nas sede čakali ob cesti. Ko so nas zagledali, so skočili na noge.</p>
                <p>Ustavil sem in se zahvalil komandantu.</p>
                <p>»Saj veste, na nas lahko vedno računate,« se je poslovil in dodal: »Zvečer se
                    vidimo. Zdaj ni nobene nevarnosti več.«</p>
                <p>V ozadju sem videl Miguelov potrjujoči obraz. Seveda, zdaj, ko so nas videli z
                    vojaki, smo varni. Tudi če menijo, da se bomo vračali zvečer po isti poti, nam
                    nihče ne bo skrivil lasu. Zdaj je vsem jasno, da imamo podporo v zvezni vojski.
                    S temi pa ni dobro priti navzkriž. Še dobro oboroženi <hi rend="italic"
                        >narcotraficantes</hi> si zlepa ne privoščijo spopada z vojsko.</p>
                <p>Tudi na domačine iz vasi Los Alacranes smo naredili vtis.</p>
                <p>»Vojska jih varuje,« se je slišalo mrmranje. Takoj zatem smo prešli na našo
                    temo.</p>
                <pb n="51" xml:id="pb.51"/>
                <p>»Kam gremo najprej?« je vprašal fant po imenu Esteban, ki si je prvi opomogel od
                    presenečenja. »Na ta ali oni hrib?« je pokazal z roko.</p>
                <p>»Pojdimo najprej na vzhodnega,« sem rekel.</p>
                <p>Tokrat nas je čakalo pravo presenečenje. Na hribih vzhodno in zahodno od vasi sta
                    bila velika kompleksa ruševin z jasno vidnimi ostanki piramidalnih templjev in
                    drugih arhitektonskih objektov, razporejenih okoli trgov v različnih
                    nivojih.</p>
            </div>
            <div type="ss1">
                <pb n="(52)" xml:id="pb.52"/>
                <pb n="53" xml:id="pb.53"/>
                <head>Los Alacranes</head>
                <p>Naslednjega dne smo se vrnili na vzhodni hrib, da
                    narišemo skico najdišča. Z Héberjem in Florentinom smo si razdelili delo in se z
                    metri in kompasi podali vsak na svoj konec kompleksa.</p>
                <p>Medtem ko sem stal na manjši ruševini in skušal razpoznati, kakšne oblike je bila
                    stavba pred kakim poldrugim tisočletjem, še preden jo je izmaličilo razdiralno
                    delo tropskega pragozda, ki je prerasel nekdaj cvetoče majevsko mesto, sem
                    nenadoma zaslišal krike »<hi rend="italic">don Iván, don Iván!</hi>«, obenem pa
                    šelestenje listja in pokanje vej pod nogami človeka, ki se je naglo bližal, a ga
                    zaradi gostega rastja še ni bilo mogoče ugledati. Končno je prisopihal: bil je
                    Miguel.</p>
                <p>»Našli smo stelo,« je izdavil vidno razburjen, še preden se je ustavil.</p>
                <p>»Kako veš?« sem ga vprašal in skušal ostati miren, ker se nisem hotel vdajati
                    praznim upom, pa vendar mi je srce začelo hitreje utripati.</p>
                <p>»Velik kamen je, tak, kakršne smo videli v El Palmarju, in na eni strani ima
                    črke.«</p>
                <p>To je bilo dovolj. Pognal sem se z ruševine v smeri, kamor je tekel Miguel.
                    Takrat še nisem slutil, kako pomemben bo tisti 29. julij 1996, toda fantove
                    besede je bilo treba vsekakor jemati resno. Pred nekaj dnevi smo bili obiskali
                    veliko najdišče El Palmar, ki leži okoli 20 kilometrov daleč v severozahodni
                    smeri in ki ga je že leta 1936 odkril Eric Thompson. Ker naj bi kolegi z našega
                    inštituta na tem najdišču kmalu začeli s temeljitejšimi raziskavami, mu nismo
                    posvečali večje pozornosti, a smo vendar videli skoraj 40 stel; čeprav so mnoge
                    močno erodirane, so na nekaterih še dobro vidni ostanki reliefno izklesanih
                    podob in hieroglifskih napisov. Miguel, ki nas je spremljal, si je z velikim
                    zanimanjem ogledoval kamnite spomenike in rezbarije na njih, obenem pa pazljivo
                    poslušal naše komentarje. Zato je tokrat, ko je omenil »stelo« in »črke«, gotovo
                    dobro vedel, o čem govori.</p>
                <p>Tako sem razmišljal, medtem ko sem dirjal za njim. Spotikala sva se ob koreninah
                    in vejevju, ki ga je ekipa delavcev posekala,<pb n="54" xml:id="pb.54"/><figure>
                        <graphic url="media/012.jpg"/>
                        <head>V vzhodnem kompleksu najdišča Los Alacranes je Stelo 1 prvi opazil
                            Miguel Cruz (na desni).</head>
                    </figure><pb n="55" xml:id="pb.55"/>da bi kolikor toliko očistila teren in
                    omogočila izdelavo načrta najdišča. Čez nekaj trenutkov sva oznojena in
                    zasopihana prispela.</p>
                <p>»Tu je,« je bil kratek Miguel in z mačeto pokazal na kamen, ki je z dokaj plosko
                    gornjo površino poševno molel iz zemlje. Nekaj drugih delavcev je dotlej
                    odstranilo rastlinje, ki ga je prekrivalo.</p>
                <p>»In črke?« sem bil nestrpen.</p>
                <p>»Spodaj so,« je odvrnil.</p>
                <p>Sklonil sem se in pogledal spodnjo površino ploščate skale. Ob zaobljenem gornjem
                    robu sem uzrl več hieroglifov, izklesanih v sorazmerno visokem reliefu in dobro
                    ohranjenih.</p>
                <p>Nobenega dvoma ni bilo več. Pred nami je bila majevska stela; ležala je ob
                    zahodnem vznožju dokaj velike stavbe, katere ruševina je imela obliko
                    podolgovate, kakih 8 metrov visoke groblje, nekoč pa je verjetno bila rezidenčna
                    palača katerega od vladarjev. Stoletja so opravila svoje: nekdaj pokonci stoječa
                    stela se je nagnila naprej, skoraj povsem so jo prekrile ruševine, zemlja in
                    vegetacija. Čeprav izkopavanja niso bila v načrtu, sem se odločil, da ruševine
                    odstranimo in stelo toliko odkopljemo, da jo bo mogoče dvigniti in ustrezno
                    dokumentirati. Ni šlo le za nestrpnost temveč tudi za strah pred plenilci. Nismo
                    smeli odlašati in pustiti stele, ne da bi vsaj natančno fotografirali njeno
                    obdelano stran, na kateri so bili gotovo zapisani pomembni zgodovinski podatki.
                    Kmalu se je izkazalo, da sem imel prav, čez poldrugo leto pa tudi to, da je bil
                    strah pred roparji še kako upravičen.</p>
                <p>Načrtovani podvig seveda ni bil preprost. Treba bo najti primerno orodje za
                    dviganje težkega kamna, še pred tem pa previdno odstraniti material, ki ga je
                    prekrival. Dela se bomo lotili v naslednjih dneh, najprej pa bomo dokončali
                    skici kompleksov na vzhodnem in zahodnem hribu.</p>
                <p>Zemljišče na zahodnem hribu je bilo preraščeno z nizkim in gostim rastlinjem, ker
                    je bil tam še pred nekaj leti pašnik, pripadalo pa je Rafaelu Castánu,
                    starejšemu kmetu iz vasi Los Alacranes. Don Rafa, kot so ga vsi klicali, je
                    omenil, da je nekoč pred eno od ruševin na svojem zemljišču videl ploščat kamen
                    s črkami. Še ena stela? Pospremil nas je do mesta, kjer je menda videl stelo, a
                    tam ni bilo ničesar.</p>
                <p>»Tu sem jo videl,« je z roko pokazal don Rafa. »Tu je stala, dobro se
                    spomnim.«</p>
                <pb n="56" xml:id="pb.56"/>
                <p>»Mogoče je padla in jo je prekril ruševinski material,« je ugibal Héber.</p>
                <p>Nekaj domačinov, ki so nam pomagali, je takoj pristopilo in začelo odmetavati
                    kamne z mesta, ki ga je kazal don Rafa. Kmalu se je pokazala dokaj gladka
                    površina večjega, očitno obdelanega kamna; čez nekaj minut je bil povsem
                    razkrit. Res je bila stela, ampak na njeni gornji strani ni bilo nobenih 'črk'
                    ali drugih sledov reliefa. Očitno je bila prednja stran obrnjena navzdol. Tudi
                    to stelo bo torej treba dvigniti.</p>
                <p>V Xpujilu smo si priskrbeli gumijasto peno in odeje, s katerimi bo treba pri
                    dviganju zaščititi oba spomenika, v vasi Los Alacranes pa so nam posodili
                    drvarsko orodje za vleko hlodov.</p>
                <p>Najprej smo se lotili stele na vzhodnem hribu, ki smo jo označili s številko 1.
                    Med previdnim odstranjevanjem ruševin se je razkrival vse večji del obdelane
                    površine na spodnji strani. Razbrali smo naglavni okras osrednje figure,
                    nedvomno vladarja, ob straneh pa dobro ohranjene hieroglife, med katerimi so
                    bili tudi koledarski podatki s številkami. Ko je bilo odstranjenega dovolj
                    materiala, smo stelo zaščitili, jo s pomočjo drvarske naprave z vzvodom in
                    jekleno vrvjo dvignili v pokončen položaj in jo naslonili na ruševine stavbe,
                    pred katero je nekoč stala. V primerjavi z večino majevskih stel je bila zelo
                    velika, visoka skoraj 4 m.</p>
                <p>Šele zdaj smo lahko jasno videli vse podrobnosti obdelane površine. Osrednji del
                    z upodobitvijo vladarja je bil močno poškodovan, vendar je bilo dobro vidno
                    naglavno okrasje s perjanico, ob desni strani telesa je visela maska v obliki
                    človeškega obraza, prikazanega v profilu, na spodnjem delu stele pa sta bili dve
                    sedeči človeški figuri, najverjetneje ujetnika, ker je eden od njiju imel roke
                    očitno zvezane na hrbtu. Ob straneh je bilo videti še dva mitološka prizora,
                    namreč človeška obraza v zevajočih kačjih žrelih. Prav tako smo lahko ugotovili,
                    da so hieroglifski napisi ob osrednji figuri izredno dobro ohranjeni.</p>
                <p>Podoben manever smo opravili tudi s Stelo 2 na zahodnem hribu. Don Rafa je imel
                    prav. Čeprav je bila ta nekoliko slabše ohranjena, je bilo ob pravi svetlobi
                    tudi na njej mogoče razločiti ostanke hieroglifskega napisa in podobe vladarja,
                    okrašenega z razkošno perjanico.</p>
                <p>Oba spomenika smo podrobno fotografirali in narisali, čeprav nam je bilo jasno,
                    da bo moral natančne risbe napraviti še kak <pb n="57" xml:id="pb.57"/><figure>
                        <graphic url="media/013.jpg"/>
                        <head>Stela 2 v zahodnem kompleksu najdišča Los Alacranes.</head>
                    </figure><pb n="58" xml:id="pb.58"/>epigrafik, strokovnjak za majevsko pisavo.
                    Pomen obeh stel, ki smo ju po opravljenem delu vrnili v prvotni položaj in
                    zakrili z zemljo, je bil nesporen, zato sem po zaključku terenske sezone svojemu
                    inštitutu predlagal, da oba spomenika prestavimo v današnjo vas, kjer naj bi
                    bila razstavljena in primerno zaščitena. Takšna je bila tudi želja prebivalcev
                    zaselka Los Alacranes. Vrnil sem se čez dve leti, ko so bila finančna sredstva
                    za reševalno akcijo odobrena. A o tem kasneje.</p>
                <figure>
                    <graphic url="media/014.jpg"/>
                    <head>Dviganje Stele 1 na najdišču Los Alacranes.</head>
                </figure>
            </div>
            <div type="ss1">
                <pb n="59" xml:id="pb.59"/>
                <head>Pokopano mesto</head>
                <p>Sezono 1996 je zaključilo še eno veliko odkritje.
                    V vasi Santa Rosa nam je Heladio Peña Silva povedal, da sta prav na njegovih
                    terenih dve skupini velikih ruševin in da najvišja stavba meri kakih 50 metrov v
                    višino.</p>
                <p>Izkušnje so nam pokazale, da se na tovrstne izjave ni mogoče kaj prida zanesti.
                    Domačini so vse prej kot dobri ocenjevalci višin. Že nekajkrat so nam omenjali
                    kar stometrske višine. Čeprav takim izjavam ni bilo verjeti – najvišja majevska
                    stavba, Tempelj IV v Tikalu v Gvatemali, meri le kakih 70 metrov – pa vendar
                    nismo pričakovali, da bo prava višina komaj 10 ali 15 metrov, kot se je često
                    izkazalo. Ampak tokrat se je zdelo, da mož govori brez posebnega pretiravanja.
                    Don Heladio je bil podjeten kmet, posvečal se je predvsem živinoreji, ki v
                    tistih krajih ni zelo razširjena, imel pa je tudi manjšo trgovinico. Bil je
                    prijazen in odprt, kot so običajno priseljenci iz države Veracruz, od koder je
                    bil. Kasneje smo ga še večkrat srečali in sprejeli njegovo gostoljubnost –
                    njegova žena je bila odlična kuharica, v trgovini pa je imel občasno tudi
                    pivo.</p>
                <p>Don Heladio nas je najprej odpeljal čez njive vzhodno od vasi v visoki gozd. Šli
                    smo mimo več manjših ruševin, pozdravile so nas razposajene opice, potem pa je
                    pred nami nenadoma zrasel obris mogočne piramidalne gmote. Piramido smo izmerili
                    z metrskim trakom in klinometrom ter izračunali, da je visoka okoli 30 metrov!
                    Doslej je bila to najvišja stavba, kar smo jih našli, nekoč nedvomno mogočen
                    tempelj.</p>
                <p>Piramide so verjetno najbolj značilni in impozantni ostanki mezoameriških
                    ljudstev. Kdorkoli je kaj slišal o Aztekih ali Majih, bo gotovo vedel vsaj za
                    piramide in najbrž tudi, da so običajno stopničaste. Azteki, čeprav samo zadnji
                    dediči večtisočletne mezoameriške tradicije, saj so v osrednjo Mehiko prišli s
                    severa ali severozahoda sorazmerno pozno, so poleg Majev najbolj znano
                    mezoameriško ljudstvo, predvsem zato, ker so se v pičlih sto letih razvili v
                    imperialno velesilo, s katero so imeli opravka španski zavojevalci v začetku 16.
                    stoletja, zaradi česar jih pisni viri iz časa osvojitve in zgodnjekolonialnega
                    obdobja najbolj izčrpno opisujejo. <pb n="60" xml:id="pb.60"/>Seveda pa so
                    piramide poleg Majev in Aztekov gradila tudi ostala ljudstva Mezoamerike.</p>
                <p>Ali niso gradnje piramid v Ameriko prinesli Egipčani? Vprašanje, ki sem ga slišal
                    že neštetokrat. Glede na to, da je bilo na vseh mogočih koncih Novega sveta
                    opravljeno že ogromno arheoloških raziskav, pa niso prinesle na dan nobenega
                    prepričljivega dokaza o davnih prekooceanskih stikih, je prav presenetljivo,
                    kako močno takšna ugibanja še vedno burijo domišljijo. Kot da bi bilo tako
                    preprosto priti nekam med tuje ljudi in jim vsiliti svoje navade, ki vključujejo
                    nič manj kot gradnjo piramid. Tega si ne moremo zamisliti brez močne
                    organizacije ali kar osvojitve; vojske, ki bi lahko uporabile silo, pa v tistih
                    časih pač niso plule preko oceanov: niti najbolj ambiciozen vladar Egipta ali
                    katerekoli stare države, četudi bi imel primerna plovila, ni mogel vedeti, kam
                    in čemu naj bi poslal tako odpravo. In če bi se kaj takega kljub vsemu bilo
                    zgodilo, bi nekje ostali neizpodbitni sledovi: nenaden pojav piramid in drugih,
                    docela tujih predmetov. Resnica je drugačna: razvoju piramidalnih struktur v
                    Mezoameriki – tako kot kulture nasploh – lahko sledimo skozi čas, od
                    najzgodnejših, majhnih in preprostih zemljenih gomil do elegantnih, visokih in
                    umetelno okrašenih templjev. Seveda ni nemogoče, da je kakšne brodolomce ali
                    avanturiste kdaj zaneslo čez ocean, ampak ti so se, če naj bi v novem okolju
                    preživeli, gotovo morali podrediti in asimilirati. Samo predstavljajte si, da
                    živite v vasi ob obali, na katero se lepega dne izkrca skupina čudnih, gotovo
                    žejnih in sestradanih tujcev, ki jim celo pomagate, da preživijo, ti pa vam v
                    zahvalo začnejo soliti pamet in vas prepričevati (recimo, da ste s pomočjo
                    kakšnega talenta za jezike že premagali težave pri sporazumevanju), da morate
                    zgraditi nekakšno piramido. Kako bi reagirali vi in vaši sonarodnjaki, ki živite
                    kot gospodarji na svoji zemlji in vse življenje delate pač tisto, česar ste
                    vajeni? Bi začeli poslušno klesati kamne in jih skladati proti nebu ali bi do
                    neznancev ubrali drugačno taktiko? Za Vikinge vemo z gotovostjo, da so okoli
                    leta 1000 prišli do severovzhodnih obal Severne Amerike, celo arheološki ostanki
                    to potrjujejo, pa vendar njihov obisk ni pustil nikakršnih sledov v kulturi
                    Indijancev, še legend ne.</p>
                <p>Le zakaj mislimo, da so bili vedno samo v Starem svetu ljudje dovolj pametni, da
                    so karkoli izumili? Zakaj hočemo vsako podobnost, ki jo opažamo med starimi
                    kulturami, razlagati s prenašanjem <pb n="61" xml:id="pb.61"/><figure>
                        <graphic url="media/014a.jpg"/>
                        <head>Pogled proti jugu vzdolž ostankov stopnišča, ki je vodilo na vzhodno
                            stavbo igrišča za igro z žogo v Mucaancahu. Eden od dveh reliefno
                            obdelanih kamnitih blokov zaključuje spodnjo stopnico desno spodaj,
                            drugi pa leži v ozadju na levi.</head>
                    </figure>idej? Človek je vendar povsod le človek; kot biološka vrsta deluje
                    enako in zato za podobne izzive v podobnih okoliščinah najde podobne rešitve.
                    Piramidalne stavbe so gradili marsikje po svetu, ne le v starem Egiptu in
                    Mezoameriki. V zgodnjih državah so vladarji svojo moč najlaže dokazali z
                    monumentalno arhitekturo: čim bolj mogočna je bila stavba, tem bolj očitno so
                    pokazali, kolikšno množico ljudi imajo pod svojo oblastjo. Z zadostnim številom
                    ljudi in primerno koordinacijo del je mogoče zgraditi veliko stavbo že zgolj s
                    kopičenjem takšnega ali drugačnega materiala, torej z najpreprostejšim načinom
                    gradnje; če pa naj bo stavba tudi visoka in veličastna, bo rezultat takega
                    kopičenja zaradi omejitev preproste tehnologije vedno bolj ali manj stožčaste
                    ali piramidaste oblike. Piramida je torej v osnovi ena najpreprostejših oblik
                    monumentalne arhitekture, razlike v razpoložljivosti naravnih materialov,
                    lokalnih tradicijah, tehnologiji in kulturnem razvoju nasploh pa so pripeljale
                    do vrste različic, ki jih opažamo na raznih koncih sveta. Medtem ko so piramide
                    v Egiptu zgrajene iz kamnitih blokov, so mezoameriške samo kopice kamenja in
                    zemlje, opažene s kamnitimi zidovi. V Egiptu so bile zgrajene kot grobnice, v
                    Mezoameriki pa so bile v prvi vrsti podstavki za templje, do katerih so vodila
                    prizidana stopnišča. In takšno vlogo <pb n="62" xml:id="pb.62"/>so imele tudi
                    majevske piramide. Res je sicer, da so v mnogih tudi grobovi, toda grobna
                    funkcija, razen v nekaterih primerih, ni bila primarna. Spomnimo se, da so
                    kralje in druge dostojanstvenike tudi v Evropi nekoč često pokopavali v cerkvah,
                    Maji pa že itak niso imeli posebnih grobišč; mrtve so pokopavali pod hišami, za
                    vladarja, ki je poosebljal božanstvo, pa je bilo zadnje počivališče v templju
                    gotovo najbolj primerno.</p>
                <p>Piramida, ki smo jo našli, je stala sredi obsežnega trga, ki so ga na vzhodnem in
                    zahodnem robu omejevale podolgovate groblje, na severu pa je gospodovala ogromna
                    akropola, kvadratasta ploščad, katere stranica je merila kakih 150 m; visoka je
                    bila okoli 7 m, na njej pa je stalo več stavb, razporejenih okoli večjih in
                    manjših dvorišč. Tu so bile gotovo rezidenčne palače elite in druge stavbe,
                    namenjene javnim dogodkom, npr. srečanjem z gospodi iz sosednjih mest ali držav.
                    Tropska vegetacija je tudi tu v stoletjih spremenila nekdaj sijajne stavbe v
                    ruševine različnih oblik in velikosti, resnici na ljubo pa je treba reči, da so
                    pravzaprav razrušeni le gornji deli stavb, padajoče ruševine, ki se nakopičijo
                    predvsem ob njihovih vznožjih, pa niže ležeče dele fasad celo zaščitijo, tako da
                    izkopavanja običajno razkrijejo precejšnje segmente stavb dobro ohranjene.</p>
                <p>Vzhodno in zahodno od akropole so bile še druge skupine večjih in manjših
                    struktur. Izpostavljenih zidov ni bilo videti, tudi stel ne, toda vtis, ki so ga
                    vzbujali mogočni, a porušeni in povsem preraščeni arhitektonski kompleksi, je
                    bil veličasten. Čeprav so največje stavbe od vasi Santa Rosa oddaljene komaj dva
                    kilometra, jih bujni tropski gozd tako dobro skriva, da se mi je porodila misel:
                    najdišče bomo poimenovali <hi rend="italic">Mucaancah</hi>, kar v jukateškem
                    majevskem jeziku pomeni 'skrito' ali 'pokopano mesto'.</p>
                <p>Drugi kompleks je bil oddaljen okoli 2,5 kilometra proti jugozahodu, ampak tu je
                    Heladio imel svoj ranč, tako da so bile ruševine pretežno preraščene z visoko
                    travo in grmovjem: ogromen trg je imel na vzhodni in zahodni strani akropoli z
                    več stavbami, na jugu pa ga je omejevalo nekaj piramidalnih in podolgovatih
                    ruševin.</p>
                <p>Sredi trga sta bili dve podolgovati in med seboj vzporedni groblji. Takoj smo
                    pomislili, da gre za obredno igrišče z žogo. Iz smole kavčukovca, ki raste v
                    tropskih gozdovih, so Maji in drugi Mezoameričani izdelovali masivne, več
                    kilogramov težke žoge in jih uporabljali v igri, ki je bila razširjena po
                    Mezoameriki že od <pb n="63" xml:id="pb.63"/><figure>
                        <graphic url="media/014b.jpg"/>
                        <graphic url="media/014c.jpg"/>
                        <head>Reliefa na kamnitih blokih, najdenih na ruševinah igrišča v
                            Mucaancahu, prikazujeta značilno opremljena igralca z žogo.</head>
                    </figure>zgodnjih obdobij. Za igro so gradili posebna igrišča, ki se tako po
                    velikosti kot po raznih podrobnostih med seboj precej razlikujejo, njihova
                    skupna značilnost pa je, da prostor za igro omejujeta dve podolgovati stavbi, ki
                    imata praviloma na notranjih straneh prizidani bolj ali manj strmi klančini.
                    Pravila igre, katerih podrobnosti ne poznamo, gotovo niso bila povsod enaka;
                    najbolj razširjena različica, o kateri govore zgodnji kolonialni viri in jo
                    potrjujejo tudi mnoge upodobitve, je bila tista, v kateri so smeli igralci žogo
                    odbijati samo s kolki in so bili zato opasani z močnimi ščitniki. Boj med dvema
                    ekipama je bil pravzaprav magično obredno dejanje: tako kot se je žoga nenehno
                    gibala nad igriščem, naj bi se v skladu s principi imitativne magije nenehno in
                    pravilno gibala tudi najpomembnejša nebesna telesa, predvsem Sonce, Luna in
                    Venera, redno ponavljanje nebesnih ciklov pa naj bi zagotavljalo pravilno
                    izmenjavanje letnih časov, s tem pa tudi obilnost vode, pridelka in,
                    navsezadnje, preživetje. Razne mitološke pripovedi in upodobitve, ki izpričujejo
                    namen igre z žogo in njeno povezanost z nebesnimi telesi, dežjem, s koruzo in z
                    rodovitnostjo nasploh, obenem razodevajo, da je bilo z igro povezano tudi
                    žrtvovanje ljudi z obglavljenjem. Da je tudi žrtvovanje zagotavljalo rodovitnost
                    in nadaljevanje življenja, zelo jasno vidimo v nekaterih upodobitvah, kjer iz
                    vratu obglavljene osebe namesto curkov krvi izhajajo rastlinski motivi in kače,
                    prav tako simbol rodovitnosti. Kljub tem osnovnim namenom se je tudi v primeru
                    igre z žogo religija izrabljala v politične namene. Vsaj za Maje vemo, da so se
                    zmagoviti vladarji radi pomerili v igri z žogo s svojimi ujetimi sovražniki;
                    dejstvo, da je bil poraženec v vojni vedno premagan tudi v igri in na koncu
                    žrtvovan, pa nam lahko seveda upravičeno vzbuja pomisleke glede športnega
                    obnašanja udeležencev in sodnikov.</p>
                <p>Za potrditev našega ugibanja o obeh podolgovatih ruševinah sredi trga je kmalu
                    poskrbel Miguel. Medtem ko si je utiral pot skozi gosto šavje, je opazil kamnit
                    blok z reliefom na gornji površini, zatem pa smo v bližini našli še enega, ki je
                    le deloma molel iz zemlje in na katerem je bilo reliefno okrašeno stransko lice,
                    ki je gledalo proti vzhodu. Za njim in na višjem nivoju sta bila deloma razkrita
                    še dva neokrašena bloka približno istih dimenzij, očitno kot del stopnice. Torej
                    sta bila oba reliefno obdelana kamnita bloka del stopnišča, ki je vodilo na
                    vzhodno strukturo igrišča z vzhodne <pb n="65" xml:id="pb.65"/>strani, čeprav
                    eden od njiju ni bil več na svojem originalnem mestu ali <hi rend="italic">in
                        situ</hi>, kot rečemo v arheološkem žargonu.</p>
                <p>Reliefa na obeh blokih sta nedvoumno potrdila funkcijo stavbe, katere del sta
                    bila. Na tistem, ki je očitno že stoletja ležal z reliefno obdelano površino
                    navzgor, je bila ta že precej zlizana, vendar je bilo mogoče prepoznati podobo
                    igralca, ki se z eno roko in nogo opira ob tla, pod pasom s ščitnikom pa ima
                    žogo. Na dvignjeni pravokotni površini na levi strani je bil nekoč bržkone
                    hieroglifski napis, ki se ni ohranil. Relief na drugem kamnu je bil močno
                    poškodovan, ko pa smo odstranili zemljo, ki je prekrivala njegov spodnji del,
                    smo ugledali dobro ohranjeno na trebuhu ležečo človeško figuro, ki se z eno roko
                    izteguje za žogo v desnem spodnjem koncu. Glave skoraj ni bilo videti, dobro pa
                    so bili ohranjeni pasni ščitnik, okrašen 'predpasnik' in navzgor upognjena desna
                    noga s ščitnikom za koleno. Zopet je bila na desni strani pravokotna površina,
                    ki je nekoč verjetno nosila hieroglifski napis.</p>
                <p>Upodobitve igralcev s tipičnimi ščitniki za pas in kolena in v značilnih pozah,
                    ki odsevajo pravila igre, v kateri je bilo dovoljeno žogo odbijati le s kolki,
                    so na večjih majevskih najdiščih pogoste. Zaradi nevarnosti, da bloka izgineta,
                    smo njuno lego natančno dokumentirali, ju zatem prepeljali v vas Santa Rosa in
                    uradno predali lokalnim oblastem, ki so prevzele odgovornost za hrambo in
                    zaščito.</p>
                <p>To je bila pomembna najdba. Prostori za obredno igro z žogo se najdejo le na
                    večjih arheoloških najdiščih, nekoč pomembnih centrih teritorialne in politične
                    ureditve. Zdaj nam je bilo že jasno, da je bil ta arhitektonski kompleks skupaj
                    s tistim, ki leži nedaleč proč proti severovzhodu, del enega samega velikega
                    naselja; med njima smo namreč naleteli na kopico manjših ruševin, ostankov
                    preprostih stanovanjskih stavb. Med njimi so bili posejani tudi zbiralniki za
                    deževnico, kakršni so zelo pogosti na majevskih najdiščih v jukatanskih
                    nižavjih; običajno jih imenujemo kar z majevsko besedo čultún (<hi rend="italic"
                        >chultún</hi>). Izkopani so v kamnito podlago in imajo obliko trebušaste
                    steklenice z ozkim vratom: navpičen jašek krožnega preseka s premerom okoli
                    enega metra vodi v veliko obsežnejši prostor, katerega stene so bile nekoč
                    ometane in neprepustne. Okoli okroglega ustja, ki je bilo zaprto s kamnitim
                    pokrovom – tudi ti se pogosto najdejo – je bila rahlo nagnjena zbiralna
                    površina, ki je padlo deževnico usmerjala v zbiralnik. <pb n="66" xml:id="pb.66"
                    />Danes so čultuni večinoma zasuti in le redki še držijo vodo, ker je omet
                    odpadel in voda pronica skozi porozne apnenčaste kamnine. Nekateri tovrstni
                    prostori pa so služili tudi kot shrambe za živila.</p>
                <p>Po značilnostih arhitekture in keramike, ki smo jo našli na površju, je mogoče
                    soditi, da so bili najzgodnejši arhitektonski kompleksi zgrajeni v poznem
                    predklasičnem obdobju, torej že v stoletjih pred našim štetjem, največji obseg
                    in pomen pa je mesto imelo v klasični dobi. Po obliki in razporeditvi nekaterih
                    stavb lahko sklepamo tudi, da so graditelji po eni strani sledili modnim trendom
                    na vzhodu, v današnji republiki Belize, po drugi strani pa tudi tistim, ki so
                    bili uveljavljeni v samem osrčju polotoka Jukatana, zlasti v gvatemalski
                    pokrajini Petén.</p>
            </div>
            <div type="ss1">
                <pb n="67" xml:id="pb.67"/>
                <head>Kače niso samo v džungli</head>
                <p>V nekaj dneh smo napravili načrta obeh skupin
                    monumentalne arhitekture. Ko smo se med skiciranjem severnega kompleksa za hip
                    ustavili, da si odpočijemo, sem delavcem skušal povedati, kakšne so najbrž nekoč
                    bile videti stavbe na akropoli. Medtem se je zaslišalo šumenje listja nad nami,
                    tako kot vedno, kadar pade kakšna suha veja, le da tokrat ni bila veja: na
                    iztegnjeno roko, s katero sem kazal na pobočje akropole, mi je padla – kača, kar
                    sem opazil šele potem, ko je zdrsela na tla. Vsi, ki so me obkrožali, so v istem
                    hipu odskočili nekaj metrov – seveda tudi jaz – in šele potem ugotovili, da
                    kača, ki je prav tako zbežala, ni strupena. Velja pač načelo: najprej se umakni
                    in potem ugotavljaj!</p>
                <p>Sploh nam v letu 1996 kač ni manjkalo, a vse niso bile tako plašne in nenevarne.
                    Že pred nekaj dnevi so delavci med pregledovanjem nekega drugega najdišča ubili
                    klopotačo, naslednjega dne pa nas je čakalo še eno neprijetno srečanje. Medtem
                    ko sem opravljal meritve in skiciral eno od obeh akropol v južnem kompleksu
                    Mucaancaha, je domačin Cristóbal, ki je pred menoj izsekaval podrast, bliskovito
                    skočil nazaj proti meni, skozi zobe spustil kletvico, odvrgel mačeto in si
                    obrisal znoj s čela.</p>
                <p>»<hi rend="italic">Una nauyaca</hi>,« je rekel in pokazal z roko. Nekaj metrov
                    naprej je bila na tleh zvita kača s suličasto glavo in nezamenljivim vzorcem
                    trikotnikov po hrbtu, čeprav jo je bilo zaradi pretežno rjave barve med suhim
                    listjem komaj mogoče opaziti.</p>
                <p>Prvič sem jo videl, sem pa seveda o njej že marsikaj vedel. Zaradi njenega videza
                    ji pravijo tudi <hi rend="italic">barba amarilla</hi> ('rumena brada') in <hi
                        rend="italic">cuatro narices</hi> ('štirje nosovi'); slednje ime se nanaša
                    na štiri nosne odprtine, ki jih ima na glavi, in je pravzaprav samo prevod imena
                        <hi rend="italic">nauyaca</hi>, ki izvira iz azteškega jezika <hi
                        rend="italic">náhuatl</hi>. Čeprav je v osrednji Mehiki ni, so jo očitno
                    poznali že Azteki; prav zaradi razširjenosti njihove nadvlade v času prihoda
                    Špancev je iz njihovega jezika prešlo v španščino veliko več besed kot iz
                    drugih.</p>
                <p>V osrednjem delu polotoka Jukatana so poleg mnogih človeku nenevarnih kač, med
                    katere spada tudi boa, štiri strupene vrste, od katerih je <hi rend="italic"
                        >nauyaca</hi> ali suličarka (v angleščini je v rabi <pb n="68"
                        xml:id="pb.68"/><figure>
                        <graphic url="media/017.jpg"/>
                        <head>Suličarka.</head>
                    </figure>francosko ime <hi rend="italic">fer-de-lance</hi>)<note place="foot"
                        xml:id="ftn8" n="8">
                        <hi rend="italic">Bothrops asper</hi>.</note> gotovo najnevarnejša. Tako kot
                    suličarka je težko opazna tudi mokasinka ali <hi rend="italic">cantil</hi>, bolj
                    znana kot <hi rend="italic">uol poch</hi>,<note place="foot" xml:id="ftn9" n="9">
                        <hi rend="italic">Agkistrodon bilineatus</hi>.</note> kar v jukateškem
                    jeziku pomeni nekako 'svitek zlobe'. Klopotače<note place="foot" xml:id="ftn10"
                        n="10">
                        <hi rend="italic">Crotalus durissus</hi>.</note> je laže videti, razen tega
                    običajno opozorijo nase z značilnim rožljanjem. <hi rend="italic"
                        >Coralillo</hi><note place="foot" xml:id="ftn11" n="11">
                        <hi rend="italic">Micrurus diastema</hi>.</note> ima sicer močan strup, a jo
                    je zaradi živopisnih obročkov mogoče hitro opaziti, ima pa tudi majhno glavo s
                    sorazmerno kratkimi strupniki, ki običajno ne <pb n="69" xml:id="pb.69"/><figure>
                        <graphic url="media/015.jpg"/>
                        <head>Tudi to klopotačo je pokončal Cristóbal.</head>
                    </figure>predrejo obutve. Suličarka pa ima dobro in celo spreminjajočo se
                    varovalno barvo, umakne se nerada, če pa začuti nevarnost, je izredno hitra in
                    napadalna. Mogočna strupnika lahko predreta usnje, sicer pa se včasih dvigne
                    toliko od tal, da zagrabi nogo celo nad kolenom. Njen strup je uničujoč: napade
                    predvsem krvne celice in povzroči odmiranje tkiva in hude notranje krvavitve, ki
                    se tudi navzven odražajo s celo vrsto grozljivih spremnih pojavov. <pb n="70"
                        xml:id="pb.70"/>Na mehiškem jugovzhodu je za največ smrtnih primerov zaradi
                    kačjih ugrizov kriva prav suličarka. Tudi protistrup, ki smo ga sicer imeli,
                    nikakor ni vsemogočen.</p>
                <p>Cristóbal je pobral mačeto, pogledal naokoli, posekal mlado drevo s komaj kakih
                    pet centimetrov debelim deblom in si odrezal okoli tri metre dolgo palico.
                    Previdno se je približal klobčiču in silovito zamahnil. Dotlej negibna kača se
                    je začela divje, a nemočno zvijati; Cristóbal ji je s še nekaj udarci skrajšal
                    trpljenje. Tako nevarnemu plazilcu seveda nismo mogli prizanašati.</p>
                <p>Na vprašanje, zakaj ni uporabil mačete, mi je povedal to, kar sem bil nekoč že
                    slišal. </p>
                <p>»Z mačeto ji moraš priti preblizu. Poleg tega, če imaš smolo, jo lahko tako
                    nerodno presekaš, da glava poleti in te lahko še ugrizne. Če že nimaš nič
                    drugega pri roki, jo lahko potolčeš s topim koncem mačete, ampak najbolj
                    zanesljiva je dovolj dolga in čvrsta palica: z udarcem ji zlomiš hrbtenico, tako
                    da se ne more več dobro gibati in te preganjati.«</p>
                <p>Prav na koncu terenske sezone leta 1996 sem v Xpujilu, ko sem bil že sam in sem
                    se pripravljal na vrnitev v México, večerjal v restavraciji El Mirador Maya, na
                    odprtem prostoru z mizami, pokritem z ogromno stožčasto streho iz palmovih
                    listov. Pri sosednji mizi je bil mlajši par zapleten v romantično pritajen
                    pogovor, a je mladenič kar naenkrat skočil na noge in razburjeno zaklical proti
                    natakaricama, ki sta sloneli ob točilni mizi:</p>
                <p>»Vraga, imate tole za okras ali kaj?«</p>
                <p>Miza, ob kateri je sedel par, mi je zakrivala pogled na stol, na katerega je
                    kazal. Sicer pa sem večerjal in me ni zanimalo. Fant in dekle sta bila gotovo iz
                    mesta, tu le na izletu in spotoma, take pa hitro vznemiri tudi kak večji hrošč
                    ali vešča.</p>
                <p>»Kaj pa je?« se je zaslišal zdolgočasen glas nekoga z drugega konca
                    restavracije.</p>
                <p>»Kača je, tu na stolu!« je kričal fant.</p>
                <p>Zdaj sem le vstal in stopil bliže. Na stolu, med pokončnimi letvicami naslanjala,
                    je bila zvita manjša kača, negibna, mrtva pa najbrž ne. Le kdo bi jo nastavil
                    tja?</p>
                <p>»Klopotača!« je pripomnil starejši možak, ki se je približal. Bil je voznik
                    ogromnega kamiona s prikolico, ki je bil parkiran pred restavracijo. O kačah
                    očitno ni imel pojma.</p>
                <pb n="71" xml:id="pb.71"/>
                <figure>
                    <graphic url="media/016.jpg"/>
                    <head>Boa.</head>
                </figure>
                <p>»Ne, <hi rend="italic">nauyaca</hi> je,« se mi je zdelo potrebno, da ga popravim.
                    Vzorec na njenem hrbtu ni dopuščal dvomov.</p>
                <p>»Ima kdo mačeto? Prinesite mačeto!« je rekel šofer. S pogledom sem preletel druge
                    redke goste; pričakoval sem, da bo pristopil kak domačin, ki bo znal rešiti
                    situacijo. A so vsi prisotni samo nerazumljivo mrmrali in se spogledovali,
                    natakarici pa sta s previdne razdalje nemočno opazovali. V kamioneti sem seveda
                    imel mačete. Vzel sem najdaljšo in se počasi vrnil k mizi, medtem pa razmišljal,
                    kako bi se lotil zadeve. Iz svitka na naslonjalu je molela samo glava, stol pa
                    je bil zelo blizu mize.</p>
                <p>»Odmaknimo stol,« je nekdo pripomnil.</p>
                <p>»To pa nikar,« sem se ustrašil, »ta predobro teče.«</p>
                <p>»Torej bo ušla?«</p>
                <p>»Ne, napadla bo prvega, ki ga najde.«</p>
                <p>Namesto stola smo previdno odmaknili mizo. Prisotni so odstopili in zavladala je
                    tišina, ki je povečevala napetost. Ali bo meni, ki nisem imel še nobene kače na
                    vesti, to uspelo? Zdaj za <pb n="72" xml:id="pb.72"/>pomisleke ni bilo več časa.
                    Spomnil sem se besed poznavalcev. Obrnil sem mačeto s topo stranjo navzdol, jo
                    dvignil, nameril in zamahnil tik ob naslonjalu. Dotlej negibna kača, ki sem jo
                    zadel na vrat, takoj za glavo, je bila še kako živa. Padla je na tla, njeno
                    nemočno zvijanje pa je razodevalo, da je bil udarec učinkovit. Dokončal sem
                    neprijetno delo in ji odrezal glavo.</p>
                <p>Niti meter ni bila dolga, a je vendar bila suličarka, zaradi mladosti nič manj
                    nevarna. Gotovo je prilezla iz gozda, ki se bohoti takoj za restavracijo ob
                    cesti. Truplo sem odnesel v bližnji smetnjak, pospravil mačeto v kamioneto in se
                    vrnil za mizo. Voznik tovornjaka je sosedu modroval o strupenih kačah in
                    nevarnosti ugrizov, a me tema ni dosti zanimala. Nekje iz mraka sta se smehljali
                    hvaležni točajki, na mizi pa me je čakala tequila ...</p>
            </div>
            <div type="ss1">
                <pb n="73" xml:id="pb.73"/>
                <head>Prihaja kralj</head>
                <p>V letu 1998 so bila terenska dela osredotočena na
                    reševalno akcijo, namenjeno transportu stel z najdišča Los Alacranes v bližnjo
                    vas. Tokrat smo delali v primernem času, od marca do maja. Spremljal me je
                    kolega Vicente Suárez Aguilar, arheolog iz regionalnega centra INAH v
                    Campecheju. Pridružil se nama je tudi Ian Graham, znameniti arheolog s
                    Harvardske univerze, ki je bil prebral prvo objavo o našem odkritju in je želel
                    natančno narisati podobe in napise na obeh stelah. Kot pobudnik in dolgoletni
                    vodja obsežnega projekta <hi rend="italic">Corpus of Maya Hieroglyphic
                        Inscriptions</hi>, v okviru katerega je bila dokumentirana in objavljena
                    množica spomenikov z vrste najdišč, je bil Graham za to delo gotovo prava oseba.
                    Toda na vzhodnem hribu nas je čakalo <figure>
                        <graphic url="media/018.jpg"/>
                        <head>Steli na najdišču Los Alacranes je leta 1998 zrisal ugledni arheolog
                            Ian Graham, pri delih pa je občasno pomagala tudi mehiška vojska. Stelo
                            1, katere spodnji del je videti na fotografiji, so prelomili
                            plenilci.</head>
                    </figure><pb n="74" xml:id="pb.74"/>žalostno presenečenje: stela je bila v dveh
                    kosih. Očitno jo je nekdo v zadnjih mesecih skušal dvigniti, morda z namenom, da
                    jo razžaga, pri čemer se je prelomila, nepridipravi pa so zatem iz neznanih
                    razlogov opustili svoje namere. K sreči se ni zdrobila na več kosov, tako da je
                    ostala površina z reliefi in napisi praktično nepoškodovana. Seveda pa je bil
                    otežkočen transport, še bolj pa smo se namučili s sestavljanjem obeh kosov in
                    postavljanjem stele v pokončni položaj.</p>
                <p>V vas, kjer smo pripravili poseben prostor, smo obe steli pripeljali z
                    buldožerjem. Stroj smo po posredovanju lokalnih oblasti v Xpujilu za dva dni
                    dobili na voljo od ekipe, ki je gradila cesto nedaleč od vasi Los Alacranes. Vsi
                    vaščani so vedeli, kaj predstavljajo motivi na obeh stelah: tistim, ki so nam
                    pomagali pri delih, sem večkrat razlagal, da so mogočne ruševine, kakršne so te
                    na obeh hribih zraven vasi, ostanki davnih, že pred dobrimi tisoč leti
                    zapuščenih mest, v katerih je nekoč živelo ljudstvo Majev, in da so na ploščatih
                    kamnih, ki so jih postavljali na svoje stavbe in trge, najpogosteje upodobili
                    svoje vladarje in z napisi ovekovečili njihova slavna dejanja. Ker je večina
                    današnjih prebivalcev vasi Los Alacranes iz mehiške države Chiapas, jih je
                    zlasti močno prevzelo dejstvo, da se hieroglifski napisi berejo v jeziku, ki je
                    praktično enak njihovemu lastnemu (<hi rend="italic">chol</hi>); doumeli so, da
                    so ti nenavadni in sprva tako nerazumljivi kamni s podobami pravzaprav delo
                    njihovih davnih pradedov in zato vredni vsega spoštovanja. Ko je po večdnevnih
                    pripravljalnih delih vozilo s prvo stelo končno prihajalo s hriba, je bil to za
                    vaščane velik dogodek: padal je mrak, motorji bližajočega se goseničarja so vse
                    bolj hrumeli, po vasi pa so se razlegali kriki veselja in navdušenja: »Prihaja
                    kralj, prihaja kralj …«.</p>
                <p><hi rend="italic">Chol</hi> je eden od jezikov majevske jezikovne družine, ki se
                    še vedno govorijo. Obstajajo šole in centri, kjer te in druge domorodne jezike –
                    v Mehiki jih je preko 50 – poučujejo, prenašajo v pisno obliko in jih tako
                    želijo ohraniti. Kljub temu se večina ljudi danes svojega avtohtonega jezika
                    sramuje in mnogi ga ne uporabljajo niti v pogovoru s svojimi otroki, kar je pač
                    posledica dejstva, da tisti, ki jim je materni jezik španščina, zlasti otroci v
                    šolah, govorce teh jezikov običajno obravnavajo kot nerazvite kmetavze. Ob
                    prenekateri priliki sem skušal ljudi prepričati, da je vsekakor bolj koristno,
                    če otroci govorijo dva jezika kot pa enega <pb n="75" xml:id="pb.75"/><figure>
                        <graphic url="media/019.jpg"/>
                        <graphic url="media/020.jpg"/>
                        <head>Pred prevozom stel v vas Los Alacranes ju je bilo treba pri
                            privezovanju na buldožerjev plug zaščititi z odejami, s palicami iz
                            trdega lesa in starimi gumami, ki so preprečevale neposreden stik
                            kamnitih blokov s plugom in blažile udarce med prevozom.</head>
                    </figure><pb n="76" xml:id="pb.76"/>samega. Španskega se bodo v šoli itak morali
                    naučiti; zakaj ne bi znali še enega? To jim lahko kasneje pomaga tudi pri učenju
                    kakšnega drugega jezika. Kakšen privilegij je, če se lahko z zaupnimi prijatelji
                    pogovarjaš v jeziku, ki ga nihče drug ne razume, pa je marsikdo tudi sam
                    potrdil.</p>
                <p>Da jezik <hi rend="italic">chol</hi> ni povsem za odmet, so se vaščani v Los
                    Alacranes prepričali tudi leta 2000, ko sem pripeljal razlagalne table o pomenu
                    podob in besedil na obeh stelah. Takšni napisi, ki jih INAH postavi na vseh
                    arheoloških najdiščih, odprtih za javnost, so praviloma v španščini, angleščini
                    in najbolj razširjenem lokalnem jeziku, zato sem za naš primer predlagal jezik
                        <hi rend="italic">chol</hi>. Vaščani večinoma znajo brati in pisati, vsaj za
                    silo, so pa prvič z zanimanjem ugotovili, da je mogoče v latinici pisati ne le
                    špansko, temveč tudi njihov jezik.</p>
                <p>Za stele se je zelo zanimal ne le Ian Graham, temveč tudi Nikolai Grube z
                    Univerze v Bonnu, eden vodilnih strokovnjakov za pisavo Majev. Tudi on je
                    napravil natančne risbe motivov in napisov na obeh stelah, in ko je besedila
                    razvozlal, smo izvedeli, o čem natančno govorijo. Nikolai, ki je tudi poslej
                    ostal naš stalni sodelavec, je ugotovil, da ima posebno zanimive podatke stela,
                    ki je bila na vzhodnem hribu.</p>
                <p>Na njej je naveden datum, ki ustreza 8. novembru leta 504 n. št. in ki označuje
                    rojstvo vladarja, imenovanega <hi rend="italic">Sak Witzil B'aah</hi>, kar
                    pomeni 'beli vrh hriba'. Ta je vladal mestu <hi rend="italic">B'uuk</hi>,
                    katerega ime se pojavlja tudi na nekaterih drugih, že znanih najdiščih v
                    sosednji Gvatemali, kar pomeni, da je bilo to mesto pomemben center, čeprav
                    politično ne povsem samostojen: v nadaljevanju našega napisa se namreč omenja
                    ustoličenje, 30. aprila 561, »pod pokroviteljstvom Pričevalca neba, vladarja
                    dinastije Kaan«. Znano je, da je ta dinastija v poznem klasičnem obdobju imela
                    sedež v Calakmulu, ki je bil tedaj prestolnica izredno obsežne majevske države.
                    Calakmul leži dobrih 60 kilometrov proti zahodu in je največje majevsko
                    arheološko najdišče nasploh: doslej je bilo tam najdenih več kot 100 stel in
                    okoli 6000 stavbnih objektov. Novejše raziskave kažejo, da dinastija Kaan v 6.
                    stoletju še ni vladala v Calakmulu temveč v mestu, ki ustreza arheološkemu
                    najdišču Dzibanché, to pa leži v sosednji mehiški državi Quintana Roo, okoli 50
                    kilometrov severovzhodno od naselja Los Alacranes. Kakorkoli že, vladar,
                    upodobljen na naši steli, je bil torej vazal drugega, bolj mogočnega
                    gospoda.</p>
                <pb n="77" xml:id="pb.77"/>
                <p>Napis je zanimiv tudi zato, ker vsebuje najzgodnejšo doslej znano omembo kralja,
                    katerega ime epigrafiki običajno prevedejo kot 'Pričevalec neba' in ki je znan
                    predvsem po tem, da je leta 562, torej kmalu po ustoličenju svojega podanika v
                    mestu Los Alacranes, napadel in porazil Tikal, drugo mogočno prestolnico, ki
                    leži v severovzhodni Gvatemali. Odtlej je bil Tikal v podrejenem položaju skoraj
                    poldrugo stoletje; maščevanje se je začelo šele leta 695, ko je kralj Tikala
                    Jasaw Chan K'awiil porazil svojega tekmeca Yuknoom Yich'aak K'ak'a iz dinastije
                    Kaan, ki je tedaj vladala iz Calakmula, in se nadaljevalo v prvi polovici 8.
                    stoletja z vojnami, ki so Calakmul dokončno oslabile.</p>
            </div>
            <div type="ss1">
                <pb n="(78)" xml:id="pb.78"/>
                <pb n="79" xml:id="pb.79"/>
                <head>Država in federacija</head>
                <p>Na pripravljenem mestu v vasi Los Alacranes smo
                    obe steli spravili v pokončen položaj, pri čemer nam je pomagal bager, ki ga je
                    tako kot buldožer posodila cestna ekipa. Postavljanje manjše Stele 2 ni bilo
                    posebej zapleteno, večjo, ki je bila v dveh kosih, pa smo morali najprej
                    sestaviti na ležišču, ki smo ga zbili iz debelih desk. Stične površine smo
                    premazali s posebnim dvokomponentnim lepilom, zatem pa težka kamnita bloka z
                    vzvodi in s pomočjo podlaganja lesenih zagozd približali drug drugemu, kolikor
                    se je dalo. Na bagrovo lopato smo hoteli privezati leseno ležišče s sestavljeno
                    stelo, da bi ga dvignili, a še preden se je stroj dovolj približal, mu je počila
                    guma; ker v tehnologiji Majev nismo bili vešči in za eksperimentiranje ni bilo
                    časa, smo morali manever prestaviti na naslednji dan. Žal se je do takrat lepilo
                    že preveč posušilo, ampak poti nazaj ni bilo več. K sreči je pri dvigu v
                    pokončno lego gornji del stele tako dobro sedel na spodnjega, da stabilnost
                    sestavljenega spomenika ni bila ogrožena. Ko je stela stala navpično, smo jo
                    podprli s koli, leseno ležišče pa zopet spustili v vodoraven položaj in ga
                    odvlekli od stele, pri čemer nam je pomagal vojaški hummer, ki je ravno
                    pripeljal mimo. Zdaj je bilo treba jami, v katerih sta stali steli,
                    zabetonirati; da pa se beton ne <figure>
                        <graphic url="media/021.jpg"/>
                        <head>Postavljanje Stele 2 v vasi Los Alacranes; v ozadju je preprosta vaška
                            cerkev.</head>
                    </figure><pb n="80" xml:id="pb.80"/><figure>
                        <graphic url="media/022.jpg"/>
                        <head>Dvigovanje Stele 1, sestavljene na ležišču iz močnih desk, v vasi Los
                            Alacranes.</head>
                    </figure>bi ireverzibilno prilepil nanju, smo ju ob vznožju najprej obdali s
                    plastjo kamenja in apnenčastega peska.</p>
                <p>Tisto popoldne, ko smo ta dela zaključili in sta steli že trdno stali na svojem
                    prostoru ob cesti, sva z Vicentejem v koči, ki so jo nama za tiste dni odstopili
                    domačini, poležavala v mrežah. Zaslišala sva glasove spodaj ob cesti in stopila
                    na plano; tam je stalo policijsko vozilo, ob njem pa dva uniformiranca, ki sta
                    se pogovarjala z dvema vaščanoma. Eden od njiju se je ravno obrnil in nama
                    zaklical, da hočejo govoriti z nama.</p>
                <p>Stopila sva do tja. Pristopil je mršav policist s košatimi brki in sončnimi
                    očali:</p>
                <p>»Sprašujeva, kdo je prinesel te kamne,« je pokazal proti stelam, »in pravijo, da
                    ste jih vi.«</p>
                <p>»Res je,« sem mu odvrnil.</p>
                <p>»Od kod pa ste? Kaj počnete tukaj?«</p>
                <p>»Delamo za Nacionalni inštitut za antropologijo in zgodovino.« Pojasnil sem mu,
                    kakšna je naša naloga.</p>
                <p>»Prosil vas bom za dokumente. Imate dovoljenje? Kdo je odgovorni?«</p>
                <p>Predstavil sem se, z Vicentejem sva mu pomolila inštitutske izkaznice, iz koče pa
                    sem prinesel potni nalog in uradni dopis za civilne in vojaške oblasti, s
                    kakršnim inštitut vedno opremi svoje uslužbence, kadar so na terenu; v njem je
                    bil kratek opis projekta z najinimi imeni.</p>
                <pb n="81" xml:id="pb.81"/>
                <figure>
                    <graphic url="media/023.jpg"/>
                    <head>Stela 1, postavljena v vasi Los Alacranes.</head>
                </figure>
                <p>Policist je odšel do avta, s kolegom sta pregledovala dokumente in nekaj mrmrala.
                    Čez nekaj trenutkov se je vrnil in nama izročil papirje.</p>
                <p>»V redu,« je bil kratek, a še vedno mrk kot prej.</p>
                <p>Odpeljala sta se, midva z Vicentejem pa sva tudi sedla v najino kamioneto in se
                    odpeljala na pivo k Heladiu v sosednjo vas Santa Rosa.</p>
                <pb n="82" xml:id="pb.82"/>
                <p>Vrnila sva se v mraku in presenečena videla, da naju zopet čakata znanca s
                    policijskim vozilom.</p>
                <p>Brkatež je znova pristopil, tokrat z večjo gotovostjo kot prej; kot da je bil
                    pridobil podatke, ki so mu spremenili mnenje. Pomembno se je ustopil pred naju,
                    snel sončna očala in začel:</p>
                <p>»V vašem dovoljenju piše, da je delo omejeno na državo Campeche, Los Alacranes pa
                    spada pod jurisdikcijo države Quintana Roo.«</p>
                <p>Aha! Iz tega hočejo narediti problem, se mi je posvetilo. Quintana Roo je
                    najmlajša mehiška zvezna država, imenovana po Andrésu Quintani Roou, borcu za
                    neodvisnost Mehike v začetku 19. stoletja. Vzhodni del polotoka Jukatana je v
                    drugi polovici 19. stoletja pretresala tako imenovana vojna kast, upor Majev
                    proti belcem in boj za neodvisnost. Po zaključku sovražnosti je mehiški diktator
                    Porfirio Díaz leta 1902 ustanovil zvezni teritorij Quintana Roo, ki je leta 1971
                    dobil status zvezne države, ta pa je nasledila problem razmejitve, ki je nastal
                    zaradi nejasnosti v definiciji meje med novoustanovljenim teritorijem Quintana
                    Roo in državo Campeche, ustanovljeno leta 1863. Problem, ki traja že desetletja,
                    je leta 1997 prerasel v ustavni spor, ki ga je sprožil tedanji guverner države
                    Quintana Roo. Čeprav nesoglasje še vedno ni rešeno, Quintana Roo ne priznava
                    meje, ki za Campeche poteka vzdolž poldnevnika 89°09' (in je torej podaljšek
                    severnega dela meje med Belizeom in Gvatemalo) in glede na katero vas Los
                    Alacranes leži šest kilometrov zahodno od mejne črte, ter jo skuša s konkretnimi
                    dejanji – z ustanavljanjem novih skupnosti in nudenjem posameznih storitev v že
                    obstoječih – premakniti proti zahodu. To prakso sem seveda poznal in vedel, da
                    situacija tudi za Los Alacranes ni definirana. Policistovo mnenje je bilo
                    razumljivo: registrske tablice vozila so bile iz države Quintana Roo.</p>
                <p>Skušal sem biti pomirljiv.</p>
                <p>»Vem, da obstaja spor zaradi meje. Ne vem, zakaj so v dovoljenju zapisali, da gre
                    za državo Campeche, ampak to konec koncev niti ni pomembno. Saj veste, gre za
                    arheologijo, arheološki predmeti pa so nacionalna dediščina, <hi rend="italic"
                        >patrimonio de la Nación</hi>.«</p>
                <p>»Ne, imam ukaz, da vas odpeljem v Chetumal, v prestolnico. Menda hoče direktorica
                    tamkajšnjega centra INAH govoriti z vami.«</p>
                <pb n="83" xml:id="pb.83"/>
                <figure>
                    <graphic url="media/024.jpg"/>
                    <head>Gradnja zaščitnega prostora za steli v vasi Los Alacranes.</head>
                </figure>
                <pb n="84" xml:id="pb.84"/>
                <p>»Adriana Velásquez Morlet?« Še pred nekaj dnevi sem govoril z njo. Dobro ve, kaj
                    počnemo. Zakaj neki bi hotela zopet in tako nujno govoriti z mano? Saj ve, da
                    nisem ravno za vogalom. Do Chetumala so vsaj štiri ure vožnje.</p>
                <p>»Ne vem, samo naročili so mi, da vas moram pripeljati.«</p>
                <p>»Oprostite, ampak to ne bo šlo. Ura je pozna, jutri moramo z delom
                    nadaljevati.«</p>
                <p>»Še enkrat vam pravim, da morate z menoj. Imam takšne ukaze,« je vztrajal mož
                    postave, medtem ko me je skušal prebosti s pogledom, ki je prihajal iz globoko
                    vsajenih oči.</p>
                <p>»Poglejte. Tudi jaz imam ukaze. Jutri pride na obisk moj šef iz Méxica, da
                    preveri, kako potekajo dela. Težko verjamem, da bi bil pogovor z direktorico v
                    Chetumalu bolj pomemben. Saj jo poznam in tudi ona je obveščena o našem delu
                    ...«</p>
                <p>»<hi rend="italic">Lo siento</hi>,« je rekel, ne da bi izraz na njegovem obrazu
                    kakorkoli potrjeval njegove besede o obžalovanju. »Morate naju spremljati!«</p>
                <p>»Z vsem spoštovanjem, ki si ga zaslužite,« sem uporabil znano mehiško vljudnostno
                    frazo, »ampak tu sem po službeni dolžnosti in tega ne morem storiti. Razen,
                    seveda, če me odpeljete s silo. Če menite, da to smete, se ne bom upiral, ampak
                    to bi utegnilo imeti kakšne posledice. Delam za <hi rend="italic">Instituto
                        Nacional de Antropología e Historia</hi>, to pa je zvezna ustanova in zato
                    imam pooblastila, ki presegajo pristojnosti posameznih držav ...«</p>
                <p>To je, po pričakovanju, zaleglo. Karkoli je <hi rend="italic">federal</hi>, pri
                    uslužbencih lokalnih ustanov vedno vzbuja spoštovanje.</p>
                <p>Tip se je prestopil, naduta drža mu je nekako splahnela; stopil je h kolegu, s
                    katerim sta zopet nekaj mrmrala. Z Vicentejem sva se spogledala in skušala
                    ostati resna. Ko se je znova približal, je bil njegov pogled precej manj
                    usmerjen in oster.</p>
                <p>»Dobro ...« Pogledal je v tla, si pogladil brke in nadaljeval:</p>
                <p>»Dobro, ampak zakaj nas ne spremljate vsaj na policijsko postajo, tu v vasi Dos
                    Aguadas, da napravimo zapisnik?«</p>
                <p>To je bilo že drugače. Če je popustil on, sem moral tudi jaz. Do naselja Dos
                    Aguadas ni bilo več kot 20 kilometrov. S policijo si nismo nikoli kaj prida
                    pomagali, ampak prijateljski odnosi niso nikoli odveč.</p>
                <p>»To seveda lahko. Me odpeljete in pripeljete tudi nazaj?«</p>
                <p>»Seveda seveda,« je bil skoraj že prijazen.</p>
                <pb n="85" xml:id="pb.85"/>
                <p>Po dobre pol ure vožnje po luknjastem makadamu smo prispeli v Dos Aguadas in se
                    ustavili pred leseno hišo, ki je opravljala vlogo policijske postaje. Medtem se
                    je znočilo. Vstopili smo v čumnato, ki jo je osvetljevala najbolj preprosta in
                    praktična svetilna naprava v teh krajih, kakršne v taborih uporabljamo tudi mi:
                    steklen kozarec, v katerem je bila nekoč marmelada, majoneza ali kaj podobnega,
                    je bil napolnjen z dizelskim gorivom, skozi predrt pločevinast pokrov pa je bil
                    potegnjen primerno zvit kos tkanine, mogoče stare srajce, ki je služil kot
                    stenj. Plamen takšne moderne oljenke oddaja več svetlobe kot sveča, dima je tudi
                    več, zato pa je v okolici mrčesa malo manj.</p>
                <p>Na leseni klopi sta napol sedela napol ležala še dva čuvarja zakona, ki zaradi
                    našega prihoda nista spreminjala položaja. V kotu je bila miza s kupi papirjev,
                    ob njej pa nekaj stolov. Policist, ki je bil doslej in poslej moj edini
                    sogovornik, mi je ponudil stol, sédel tudi sam in zvlekel k sebi pisalni stroj,
                    ki bi v kakšnih drugih okoliščinah utegnil imeti znatno muzejsko vrednost. Med
                    kupi papirja na mizi je našel tri prazne liste, mednje previdno vstavil dva
                    lista indigo papirja in vse skupaj vstavil v pisalni stroj. Napisal je potrebne
                    podatke za glavo dokumenta, kar mu je vzelo dobrih deset minut, in me prosil, da
                    mu narekujem nekakšno poročilo o našem <figure>
                        <graphic url="media/025.jpg"/>
                        <head>Prostor s stelama v vasi Los Alacranes je bil slovesno odprt 5. aprila
                            1998.</head>
                    </figure><pb n="86" xml:id="pb.86"/>delu. Ko sem po nekaj vprašanjih zapopadel,
                    kaj pravzaprav hoče, sem mu začel narekovati. Premišljeno in z namrščenim
                    obrazom je iskal tipke in po vsakih treh udarcih z iztegnjenima kazalcema skrbno
                    pregledal rezultat na papirju. Muzajoč se, sem se spomnil dogodka izpred mnogih
                    let, ko je mama opazila moj boj s pisalnim strojem in tipkami, ki se niso
                    pustile najti, in mi prinesla skodelico vode; ob mojem vprašujočem pogledu je
                    dobrohotno pojasnila, da si moram pri tej hitrosti gotovo ohladiti prste.
                    Policistova brzina tipkanja je bila takšna, da sem sproti pozabljal, kje sem
                    prekinil stavek in kaj sledi. Po nekaj dolgih minutah sem mu le predlagal:</p>
                <p>»Mi dovolite? Mogoče lahko kar jaz napišem.«</p>
                <p>Obraz se mu je razjasnil, pisalni stroj je porinil predme in rekel, spremljajoč
                    svoje besede z ustrežljivo gesto:</p>
                <p>»Izvolite, prosim.«</p>
                <p>Uredil sem misli in napisal kratek povzetek našega dela, pri čemer nisem pozabil
                    na primerno ponižnost in sem ga semtertja povprašal, če se mu zdi ta ali ona
                    formulacija dobra. Z vsem se je strinjal, mi prinesel celo neki <hi
                        rend="italic">refresco</hi> (gazirano pijačo) in se, ko je bil dokument
                    dokončan in podpisan, tako razgovoril, da od njegove prvotne uradne zapetosti ni
                    ostalo nič več. Zapletla sva se v sproščen klepet, ker pa je bila ura že pozna
                    in je naslednji dan res prihajal moj šef iz Méxica, sem ga moral na to spomniti
                    in zaprositi za dostavo nazaj v Los Alacranes. Brez obotavljanja je vstal in me
                    odpeljal. Nikoli več ga nisem videl, takrat pa sva se poslovila malone kot
                    prijatelja.</p>
                <p>Naslednje jutro po zajtrku, ki ga je pripravila doña Miquelina, lastnica hiše,
                    kjer sva bivala z Vicentejem, sva odšla k stelam. Toda ob dogovorjeni uri ni
                    bilo tam nobenega delavca. Čez čas, ko sem se namenil proti bližnji hiši enega
                    od njih, je po cesti ravno prihajal Aurelio Castán, eden najbolj priročnih in
                    tudi vplivnih vaščanov.</p>
                <p>»<hi rend="italic">Don Iván!«</hi></p>
                <p>»<hi rend="italic">Don Aurelio, buenos días.</hi>«</p>
                <p>»Videli smo, da vas je odpeljala policija, pa smo rekli: bogve kakšne posle ima
                    don Iván, ampak če so ga odpeljali, ga gotovo ne bo več nazaj.«</p>
                <p>»Kaj pa je zdaj to, don Aurelio?! Saj me poznate in veste, kdo smo in kaj
                    počnemo. Vsak policaj pa me vendar ne bo kar tako odpeljal.«</p>
                <pb n="87" xml:id="pb.87"/>
                <p>»Še vojska nas podpira, saj ste videli. <hi rend="italic">Éstas son cosas
                        federales</hi> ('to so zvezne zadeve')!« je dodal Vicente.</p>
                <p>»Ja ja. Sem vaju videl iz hiše. In sem rekel tudi drugim: don Iván je že nazaj.
                    Takoj bodo prišli.«</p>
                <p>In so res. Stele so bile postavljene, zdaj je sledila gradnja zaščitne strehe. Že
                    prej smo se bili dogovorili, da bo za ta namen najbolj primerna konstrukcija
                    okroglega tlorisa, z lesenimi stebri, okoli katerih bomo napeli žično mrežo,
                    nanje pa postavili stožčasto ogrodje za kritino iz listja palme <hi
                        rend="italic">guano</hi>. Domačini so takih gradenj seveda vešči. Nismo še
                    postavili vseh stebrov, ko se je pripeljal avto z registracijo D.F. – Distrito
                    Federal, kot se je tedaj imenovalo zvezno okrožje z mehiško prestolnico.
                    Izstopila sta moj šef Pedro Francisco Sánchez Nava in njegov pomočnik Mario
                    Córdova Tello, oba izkušena arheologa. Povzel sem dogodke prejšnjih dni,
                    vključno z anekdoto prejšnjega dne, ob kateri smo se vsi zabavali. Ko sta
                    popoldne odhajala, sta rekla, ne brez kančka zajedljivosti: »Mudi se nama, v
                    Xpujilu naju čaka mrzlo pivo.« V obrambo sem odgovoril, da bo nama z Vicentejem,
                    ko po vsem tem prideva do tja, gotovo veliko bolj prijalo; posebno prepričljiva
                    tolažba pa to za naju ni bila.</p>
                <p>V nekaj dneh je bil zaščitni prostor za stele zgrajen in sledila je preprosta, a
                    svečana uradna otvoritev, ki so jo vodili funkcionarji z občine v Xpujilu. Celo
                    mikrofon in ozvočenje z akumulatorjem smo imeli.</p>
                <p>Nikoli pa nisem izvedel, kdo je bil avtor tiste epizode s policijo in zakaj jo je
                    sprožil. Z Adriano, direktorico Centra INAH v Chetumalu, sem kasneje govoril in
                    seveda o zadevi ni vedela ničesar. Ali je kdo poklical policijo in ji natvezil
                    lažne podatke? Če mi je kdo s tem hotel zagreniti življenje, večjega uspeha pač
                    ni imel.</p>
            </div>
            <div type="ss1">
                <pb n="(88)" xml:id="pb.88"/>
                <pb n="89" xml:id="pb.89"/>
                <head><hi rend="italic">El Comandante</hi></head>
                <p>Pri naših arheoloških delih nam je velikokrat in
                    zelo učinkovito pomagala mehiška vojska. Ta ima poleg obrambnih nalog zelo
                    pomembno vlogo tudi v civilni družbi, zlasti na podeželju. Tako na razne načine
                    skrbi za ukrepe, ki naj preprečijo in odpravijo posledice orkanov, pogostih na
                    jugovzhodu republike, pomaga pri gašenju gozdnih požarov in nudi celo
                    zdravstvene storitve v odročnih krajih. Spopada se tudi s kriminalom, zlasti s
                    preprodajo mamil, pa celo s cestnim razbojništvom.</p>
                <p>Vojska je torej v mnogih okoliščinah avtoriteta, ki lahko učinkovito posreduje in
                    ima tudi pri lokalnem prebivalstvu velik ugled. To smo ugotovili že leta 1996,
                    ko so nas vojaki spremljali na poti iz vasi El Civalito v Los Alacranes zaradi
                    nevarnosti napada cestnih roparjev. Zato smo poslej o naših terenskih delih
                    vedno obvestili mehiški Sekretariat za narodno obrambo in zaprosili za pomoč, če
                    bi bila potrebna. Ker so se vsa dela opravljala pod pokroviteljstvom INAH-a, ki
                    je zvezna ustanova, je tudi sekretariat vzel naše delo še kako resno. V Xpujilu
                    je vojašnica, ki obvladuje območje, na katerem so potekale naše raziskave, na
                    nekaj drugih mestih pa ima vojska manjše operativne baze. Ena od teh je bila v
                    vasi El Civalito, kamor smo se po pomoč zatekli že leta 1996. Leta 1998 sva se
                    po ukazu sekretarja za obrambo (funkcija ustreza našemu ministru) s kolegom
                    Vicentejem Suárezom lahko namestila v tej bazi. Preden se je začela akcija
                    reševanja stel v naselju Los Alacranes, sva bila več dni tam, ker sva želela
                    pregledati še nekaj arheoloških najdišč na okoliških terenih. Vojaki so naju
                    večkrat spremljali, kasneje pa so pomagali tudi pri transportu in postavljanju
                    stel v vasi.</p>
                <p>Prigod tudi v vojaškem taboru ni manjkalo. Neko noč sem se napol zbudil, medtem
                    ko sem se večkrat pomel po obrazu, misleč, da me napada kaka mušica ali komar.
                    Nadlegovanje pa je bilo tako vztrajno, da sem le vstal, prižgal baterijo in
                    ugotovil, da si je strnjena kolona mravelj omislila prehod prav čez mojo
                    blazino. Vojak na sosednjem pogradu me je zaspano pomiril, češ, pusti jih, saj
                    bodo odšle. Toda kordonu mravelj ni bilo videti ne začetka ne konca. Prihajale
                    so po tleh, se vzpenjale na pograd in <pb n="90" xml:id="pb.90"/>od tam
                    izginjale med lesene deske stene, na katero je bil pritrjen pograd. K sreči niso
                    pikale ali se nad mojo navzočnostjo kakorkoli razburjale, kar nikakor ne velja
                    za druge vrste, recimo za agresivni <hi rend="italic">xulab</hi><note
                        place="foot" xml:id="ftn12" n="12"> Majevsko ime za mravlje vrste <hi
                            rend="italic">Eciton burchelli</hi>.</note>, ki se pojavlja trumoma pred
                    dežjem in lahko krepko zagreni življenje v taborih sredi gozda. Čeprav najprej
                    ni tako kazalo, se je mimohod res kmalu zaključil.</p>
                <p>Nekega jutra je prihitel k meni šofer hummerja, ki so ga imeli v taboru, in
                    povedal, da ima prazen akumulator; ker so vsak hip pričakovali generala in za
                    polnjenje ni bilo več časa, me je prosil, če mu lahko posodim akumulator iz naše
                    kamionete. Seveda sem mu ustregel, brž ga je prenesel v svoj hummer, in ko je
                    general opravljal svoj mimohod, so vojaki strumno stali, hummer v ozadju pa je
                    brezhibno momljal. Tako kot v vsaki vojski (vsaj svojega služenja sem se
                    spomnil) je moralo biti tudi tu – vsaj na videz – vse dovršeno.</p>
                <p>Tudi leta 2000, ko sem odšel v Los Alacranes samo zato, da zabetoniramo
                    pojasnilne napise pri obeh stelah, smo o našem delu obvestili Sekretariat za
                    narodno obrambo. Pri komandantu vojašnice v Xpujilu se pa nisem javil, ker ni
                    bilo prave potrebe. Nekega popoldneva me je povabil na kosilo Aurelio Castán in
                    mi tudi ponudil, da lahko uporabim njegovo kopalnico. V leseni uti, prirejeni za
                    te namene, sem se ravno polival z vodo, ko me don Aurelio pokliče z nekoliko
                    zaskrbljenim glasom:</p>
                <p>»<hi rend="italic">Don Iván</hi>, vojska vas išče!«</p>
                <p>Hitro sem se obrisal, oblekel in stopil na plano. Na dvorišču hiše sta bila
                    vojaški džip in hummer, pred katerima je stalo nekaj vojakov s pripravljenim
                    orožjem v rokah, k meni pa je pristopil postaven oficir mojih let, v brezhibni
                    uniformi in z epoletami, ki so razodevale čin podpolkovnika:</p>
                <p>»<hi rend="italic">Doctor Iván Sprajc</hi>?«</p>
                <p>»Izvolite!« sem mu segel v ponujeno roko.</p>
                <p>»<hi rend="italic">Soy Teniente Coronel Alfonso Cristóbal García Melgar,
                        comandante de la 25 Compañía de Infantería no Encuadrada en
                    Xpujil</hi>.«</p>
                <p>Bil je torej komandant pehotne enote v Xpujilu, zadolžene za naše območje.</p>
                <pb n="91" xml:id="pb.91"/>
                <figure>
                    <graphic url="media/026.jpg"/>
                    <head>Vojaškemu hummerju večina ovir na kolovozih ne dela večjih
                        preglavic.</head>
                </figure>
                <p>»Obvestili so me, da opravljate arheološke raziskave na tem območju, in imam
                    povelje, da vam nudim pomoč, če jo potrebujete.«</p>
                <p>»Najlepša hvala, gospod komandant!« sem bil iskreno presenečen. »Opravičujem se,
                    da se nisem oglasil pri vas, ampak moja letošnja naloga je samo, da postavim
                    napise pri stelah tu v vasi. Zato se mi ni zdelo potrebno, da vas
                    nadlegujem.«</p>
                <p>»To ni nikakršna nadlega.«</p>
                <p>Na kratko sem mu povedal, za kaj gre pri naših raziskavah. Z zanimanjem me je
                    poslušal in me povabil, da se ob priliki oglasim pri njem na komandanturi v
                    Xpujilu, sploh pa, če bi nastopila kakršnakoli potreba.</p>
                <p>Vojaki so se odpeljali, don Aurelio, ki je pogovor z vljudne razdalje pozorno
                    poslušal, pa si je popravil klobuk in odobravajoče pokimal:</p>
                <p>»<hi rend="italic">Muy bien, don Iván, muy bien</hi> …«</p>
                <p>Ob zaključku del sem se res ustavil v vojašnici v Xpujilu, kjer me je komandant
                    prijazno sprejel. Pogovarjala sva se na dolgo in široko o našem delu, pa tudi o
                    nalogah, ki jih ima njegova vojaška enota. Vtis, ki ga je podpolkovnik García
                    Melgar napravil name že ob prvem srečanju, se je tokrat še okrepil, sploh pa v
                    naslednjih letih, ko sva se še večkrat srečala, saj je ostal poveljnik enote <pb
                        n="92" xml:id="pb.92"/>v Xpujilu do leta 2004. Bil je pravi vojak, mož časti
                    in discipline, predan svojemu delu, zahteven do podrejenih, a obenem pošten in
                    razumevajoč. Ukaze je sprejemal in izpolnjeval brez zadržkov, a je znal biti
                    kritičen do politike in razmer v deželi. Ni se omejeval na opravila, ki mu jih
                    je narekovala službena dolžnost, in na izrecna povelja, ki jih je prejemal; v
                    okviru svojih pooblastil je marsikaj storil tudi samoiniciativno, preprosto
                    zato, ker sta mu to narekovali zavest in človečnost. Ko me je leta 2001 povabil
                    na enega svojih rutinskih preletov ozemlja s helikopterjem, mi je govoril o
                    iskanju nasadov marihuane – ena od nalog njegove enote je bila, da jih odkriva
                    in uniči – pa tudi o veliko resnejšem problemu, s katerim se prav tako spopada
                    mehiška vojska, namreč s preprečevanjem tihotapljenja trdih drog iz Južne
                    Amerike, predvsem iz Kolumbije. Preprodajalci včasih skušajo prepeljati svoj
                    tovor z manjšimi avioni in pristati na starih pristajalnih stezah, ki so jih
                    nekoč uporabljali čikleri.</p>
                <p>Seveda sem komandantu tudi sam poročal o našem delu in ga obveščal o tem, kaj smo
                    našli, kje so pomembni arheološki ostanki in kje se domačini pritožujejo nad
                    cestnimi razbojniki. Tudi v teh primerih vojska namreč lahko ukrepa, in pogosto
                    to počne zelo učinkovito, čeprav je komandant priznal tudi svojo nemoč: kot sem
                    sam lahko videl, vojska neredko ujame zlikovca, a ga mora po dveh dneh predati
                    civilnim oblastem. Te ga žal marsikdaj izpustijo zaradi pomanjkanja dokazov ali
                    pa korupcije, vendar to ne zmanjšuje ugleda, ki ga ima vojska pri domačinih, saj
                    jim pomaga pri povsem vsakdanjih zadevah, kakršne so požari, zdravstvene potrebe
                    ipd. Policiji ne zaupajo in jo celo prezirajo, pa tudi podpolkovnik mi je
                    povedal, da si s policijo ne morejo kaj dosti pomagati. Tako si tudi mi nismo
                    mogli. V takšnih razmerah je seveda dobro, da ima zvezna vojska večja
                    pooblastila kot lokalna policija: že leta 1996 sem videl, kako so vojaki brez
                    pardona razorožili nejevoljne policiste, ker so nosili njim prepovedano
                    orožje.</p>
                <p>Velikokrat me je že kdo vprašal, če hodimo oboroženi. Takšno vprašanje je
                    praviloma povezano z asociacijo: »Pa saj si kot Indiana Jones.« Moj prijatelj in
                    sodelavec Vaquero, o katerem bo bralec več izvedel v nadaljevanju, je na takšno
                    pripombo nekoč odvrnil: »Narobe. On je tak kot mi. On je izmišljen, mi smo pa
                    stvarni. Pravzaprav je dober občutek, če si lahko inspiracija Hollywoodu.«</p>
                <pb n="93" xml:id="pb.93"/>
                <p>Čeprav je paradoks, da je najslavnejši arheolog vseh časov fiktivna figura, je
                    obenem res, da so bile vzor zanj nekatere resnične osebe v času, ko je bila
                    pištola povsem običajen del arheologove opreme, vsaj v tropski Ameriki in
                    podobnih okoljih, a to še ne pomeni, da so jih pri reševanju medčloveških sporov
                    res uporabljali. Današnja mehiška zakonodaja prepoveduje nošnjo ognjenega
                    orožja; seveda bi ga lahko med vso opremo brez težav pretihotapili, toda uporaba
                    orožja v primeru pravega konflikta ne bi bila niti najmanj filmska, temveč močno
                    kontraproduktivna. Danes imajo lahko domačini na podeželju lovske puške, če jih
                    registrirajo pri vojski. Tako sem seveda vprašal komandanta, če jih lahko
                    vzamejo s seboj, kadar nas spremljajo v biosfero: jaguar običajno ne napade
                    človeka, lahko se pa zgodi; tudi tapir je lahko dokaj neprijetna žival, ki
                    pomendra pred seboj vse, kar ji je na poti. Podpolkovnik mi je odgovoril: »Glede
                    oborožitve sem najvišja avtoriteta v pokrajini trenutno jaz, torej vam lahko dam
                    to dovoljenje, vendar nikar ne pobijajte živali, ker se vam bo obesila na vrat
                    ekološka policija; v tem primeru vam pa tudi jaz ne morem pomagati.«</p>
            </div>
            <div type="ss1">
                <pb n="(94)" xml:id="pb.94"/>
                <pb n="95" xml:id="pb.95"/>
                <head>Zmanjkalo je šavja …</head>
                <p>Utrujeno in hkrati besno sem vihtel mačeto, si
                    utiral pot in upal, da bom pred sabo vendarle končno zagledal kaj pravega:
                    piramido, stelo … Nekaj metrov stran od mene je Pepe Orta počel isto. Že ves dan
                    sva se prebijala skozi gozd, ki obsega skrajno zahodna zemljišča naselja El
                    Tesoro. Ime zveni zelo lepo, ampak zaklada (<hi rend="italic">tesoro</hi>) ni
                    bilo nikjer. Od več prebivalcev sva slišala negotove govorice, da so nekje v teh
                    hostah velike ruševine, Los Charros, našla pa nisva nikogar, ki bi naju bil
                    pripravljen spremljati. Imela sva celo občutek, da nama jih nočejo pokazati,
                    mogoče zato, ker sami pridno razkopavajo po njih. Iz nekaterih nejasnih namigov
                    sva sklepala, kje približno naj bi bile; preštudirala sva karto in se kar sama
                    podala tja. Podolgem in počez sva prehodila vse vzpetine, torej najbolj verjetna
                    mesta za večjo majevsko naselbino, klatila sva se že od jutra, našla pa sva samo
                    nekaj bornih ostankov manjših hiš, razporejenih okoli tipičnih dvorišč.</p>
                <p>Tako se je začela sezona 2001. Takrat sem bil že zaposlen na
                    Znanstvenoraziskovalnem centru Slovenske akademije znanosti in umetnosti (ZRC
                    SAZU) v Ljubljani, seveda pa nisem prekinil stikov z mehiškimi kolegi. Spremljal
                    me je geometer José Orta Bautista, moj bivši sodelavec na INAH-u, velik
                    prijatelj in odličen terenski delavec. Arheolog Pedro Francisco Sánchez Nava,
                    moj nekdanji šef, s katerim prav tako nisva prekinila prijateljskih vezi, je
                    Pepeju dovolil, da me spremlja, poleg tega je tudi tokrat, tako kot vedno
                    dotlej, podprl projekt in pripomogel, da sva dobila terensko vozilo, zopet že
                    znani sivi dodge. Tokrat je delo financirala Fundacija za razvoj mezoameriških
                    študij v ZDA.</p>
                <p>Bilo je že pozno popoldne, Pepe je še vedno stresal svoje duhovite pripombe,
                    ampak značilnega humorja, ki mu ga je sicer redkokdaj zmanjkalo, je bilo vse
                    manj. Pot mu je lil z obraza, sploh sva bila že vsa premočena in lotevala se
                    naju je slaba volja, predvsem mene. Očitno naju ljudje vodijo za nos, nekaj
                    imajo za bregom, gotovo sami brskajo po ruševinah, za hrbtom pa se norčujejo iz
                    naju. Naletela sva na gosto zaraščen predel, ki ga je bilo treba premagati,
                    sekal sem kot za stavo in jeza je naraščala. In takrat sem <pb n="96"
                        xml:id="pb.96"/>dobil poduk: nikoli, tudi če je položaj brezupen, ne izgubi
                    glave in se ne prepusti negativnim čustvom. Eden od divjih udarcev z mačeto je
                    bil samo malo premočen: vejevje, ki mu je bil namenjen, se je upiralo manj, kot
                    sem pričakoval, in mačeta je pristala na mojem levem kolenu; pravzaprav se ga je
                    komaj dotaknila, ampak pod ostrim rezilom se je odprlo kot prhka hruška. Kri je
                    začela liti, Pepe je priskočil, iz nahrbtnika izvlekel škatlo s prvo pomočjo in
                    mi po svojih najboljših močeh obvezal rano.</p>
                <p>Do kamionete na kolovozu sva pešačila še kakšno uro, se zapeljala v vas El Tesoro
                    in tam poiskala vaško ambulanto. Vas je majhna in zdravnika ni bilo, smo pa
                    našli medicinsko sestro, mlado dekle, ki mi je zašilo rano. To je bilo za zdaj
                    dovolj. Odpeljala sva se v vas Josefa Ortiz de Domínguez, ki se imenuje po borki
                    za mehiško neodvisnot v začetku 19. stoletja, pred tem pa je bil tu tabor
                    čiklerov Icaiché, imenovan po prejšnji indijanski vasi, ki je bila zapuščena
                    leta 1933. Prenočevala sva v hiši, namenjeni sestankom krajevne skupnosti,
                    poznala pa sva tudi tamkajšnjega zdravnika. Osvaldo je bil že tako rekoč
                    prijatelj. Pepe ga je našel na nogometnem igrišču, sredi dejavnosti, ki mu je
                    bila poleg medicine gotovo najljubša, in ga pripeljal k meni:</p>
                <p>»Pojdimo v ambulanto!« me je pozval, poln energije, kot da bo zdaj zdaj poslal
                    žogo v gol.</p>
                <p>»Počakaj, Osvaldo,« sem ga skušal pomiriti. »Samo tole pivo še spijem.«</p>
                <p>»To pa kar, kajti potem – kdo ve …«</p>
                <p>Osvaldo je bil zavzet zdravnik, tudi opremljen je do neke mere bil, elektrike pa
                    ni bilo. Pepe je usmerjal svetilko, kamor je bilo treba, Osvaldo je preiskoval
                    rano, po rjuhah in po tleh je bilo že vse krvavo, kot da so klali prašiča,
                    končno pa je moral priznati, da ne more zaustaviti krvavenja. Z rešilcem, ki so
                    ga imeli v vasi, me je poslal v Xpujil. Pa so tudi tam priznali poraz in me
                    poslali v Chetumal. Pepe se je namestil v hotelu, jaz pa sem v bolnišnici čakal
                    nekaj ur, dokler ni prišel zdravnik, ki pa ga ne bi postavil kot vzornika za ta
                    plemeniti poklic. Z zdolgočasenim izrazom me je vprašal, zakaj so me pripeljali.
                    Povzel sem celo zgodbo, tip je odvil obvezo in pogledal rano, ki je začuda
                    nehala krvaveti, tako da je samo ojačal šive in me poslal 'domov'. Resnici na
                    ljubo pa je vendarle treba priznati: osnovna medicinska oskrba, ki jo nudi
                    Sekretariat za zdravje, je v Mehiki dostopna vsakomur brez plačila. <pb n="97"
                        xml:id="pb.97"/>Kakovost uslug je, kot vedno in povsod, v veliki meri
                    odvisna od posameznikov. Zasebne storitve so načelno boljše in na voljo glede na
                    razpoložljivo globino žepa, na cesti pa vendar ne pustijo nikogar.</p>
                <p>Pepe me je torej pripeljal 'domov' v vas Josefa Ortiz de Domínguez. Domačinom
                    kljub situaciji humorja ni zmanjkalo; sploh je značilno, da skušajo težo
                    dogodkov – celo v primerih, ko so žrtve sami – vedno zmanjšati s šalami. Nekdo
                    mi je rekel: »Kaj, ti je zmanjkalo šavja?«</p>
                <p>Naslednji dan je šel Pepe na obhode sam. To me ni skrbelo. Čeprav samo geometer,
                    je bil izkušen v arheologiji, predvsem pa je imel občutek za teren in ljudi;
                    znal je prepoznati in skicirati ruševine, elemente posameznih stavb, ljudi pa je
                    z idealno kombinacijo delavnosti in prizanesljivosti, predvsem pa s svojo
                    duhovitostjo, osvojil vedno in povsod. Bolj me je skrbelo, da se je moja rana že
                    drugi dan odprla in iz nje se je začela cediti napol strjena kri, kar mi je
                    vzbujalo slabe občutke.</p>
                <p>Naslednji dnevi so bili utrudljivi, pravzaprav mučni. Zdravniki, ki sem jih
                    večkrat obiskal, so ugotovili infekcijo, mi dali zdravila in navodila, da moram
                    počivati. Nisem pa bil – vsaj zdelo se mi ni – tako poškodovan, da bi moral –
                    ali bil upravičen – prekiniti delo. Tako sem dneve in tedne hodil po terenu,
                    vlekel za sabo poškodovano nogo, rana se ni zacelila in bolečine so bile
                    neznosne vsakič, ko sem se ob kaj spotaknil. Namesto krvi je čez čas iz rane
                    začela mezeti rumena tekočina – gnoj? Sklepna tekočina? Še vedno ne vem. Šele
                    čez nekaj tednov sem o svojih težavah potožil tudi podpolkovniku, komandantu v
                    Xpujilu, ki me je takoj poslal k svojemu vojaškemu zdravniku. Ta je bil
                    mladenič, ki me je že od prvega trenutka prepričal, da pozna svoj posel. Šele
                    potem, ko sem mu povedal vso zgodbo in zgodovino posegov, ki sem jih do tedaj
                    imel, je pogledal rano in ugotovil, da sicer bakterijskih infekcij ni, da pa
                    imam mikozo. Glivice torej. Glede na razmere, v katerih je delal, je bil tudi
                    dovolj praktičen: »Razumem, da ne morete prekiniti dela,« je rekel, »ampak
                    dovolj bo, če skušate koleno čim manj pregibati; rana se skuša zaraščati, toda
                    pri vsakem pretiranem gibu se znova strga in zaradi tega nastaja hipertrofična
                    brazgotina.«</p>
                <p>Njegovo zdravilo in napotki so pomagali. Ko sva se proti koncu naše terenske
                    sezone zopet srečala v neki vasi, katere prebivalcem so vojaki iz Xpujila nudili
                    zdravniško pomoč, je ugotovil, da se je rana kljub vsemu zacelila. Ampak pred
                    tem se je zgodilo še marsikaj.</p>
            </div>
            <div type="ss1">
                <pb n="(98)" xml:id="pb.98"/>
                <pb n="99" xml:id="pb.99"/>
                <head>Čarovnikova piramida</head>
                <p>Eden glavnih ciljev sezone 2001 je bil, da
                    natančno pregledamo in kartiramo veliko arheološko najdišče, ki smo ga bežno
                    obiskali že leta 1998. Leži skoraj na meji z Gvatemalo, imenovali pa smo ga kar
                    po bližnjem ranču El Gallinero, kjer je nekoč živel Alfredo Díaz Torres,
                    živinorejec, ki smo ga že takrat srečali in ki se je kasneje z družino preselil
                    na drugo posestvo v bližini vasi Ley de Fomento Agropecuario.</p>
                <p>Mnoge vasi južno od Xpujila so zrasle na mestih nekdanjih taborov, ki so jih
                    imeli čikleri. Zaradi bližine aguad so bili to pač najbolj primerni kraji tudi
                    za stalna naselja, slikovita imena, s katerimi so nekoč označevali te tabore in
                    aguade, pa se niso vedno ohranila; večkrat so jih nadomestila veliko manj
                    duhovita, kar prozaična imena. Tako je na mestu zapuščenega tabora ob aguadi La
                    Misteriosa ('Skrivnostna') bilo ustanovljeno naselje Ley de Fomento Agropecuario
                    ('Zakon o pospeševanju poljedelstva in živinoreje'), ki pa mu zaradi neprikladno
                    dolgega imena običajno pravijo 'Ley de Fomento' ali pa kar 'Ley'.</p>
                <p>Alfreda Díaza smo našli na njegovem ranču Buenos Aires, nekaj kilometrov
                    jugozahodno od vasi Ley de Fomento. Omenil je, da pozna še en velik kompleks
                    ruševin v bližini aguade Champerico, ta pa da je na poti v El Gallinero. Do obeh
                    lokalitet se je bilo treba prebiti po starem kolovozu, ki vodi daleč v zaščiteni
                    naravni park <hi rend="italic">Reserva de la Biósfera de Calakmul</hi>. Doslej
                    smo delali na območju zaselkov, kjer so nam nudili prenočišče v zadružnih hišah;
                    ceste in kolovozi so kolikor toliko prevozni, v večjih vaseh pa so tudi
                    trgovinice, kjer se je mogoče oskrbeti z najpotrebnejšim. Na ozemlju biosfere pa
                    je situacija močno drugačna. Nekoč je bilo tam celo omrežje kolovozov, ki so jih
                    uporabljali drvarji in zbiralci čikleja, vendar so ti danes povečini zapuščeni
                    in zaraščeni; le redki so kolikor toliko prevozni, ker jih občasno uporabljajo
                    mehiška vojska in nadzorniki biosfere. Odprava v biosfero je zato zahtevala
                    posebne priprave. Don Alfredo nam je za bivanje ponudil svoj zapuščeni ranč El
                    Gallinero (zapustiti ga je moral prav zato, ker leži daleč v biosferi), a smo se
                    zaenkrat samo dogovorili za dan odhoda; pred <pb n="100" xml:id="pb.100"/><figure>
                        <graphic url="media/027.jpg"/>
                        <head>Opice obešalke imajo to ime zaradi sposobnosti, ki jim jo omogoča
                            oprijemalni rep.</head>
                    </figure>tem sva morala s Pepejem poskrbeti za zaloge hrane in vode in nabaviti
                    motorno žago, ki je pri odstranjevanju padlih dreves skoraj nepogrešljivo
                    orodje, iz Méxica pa sta prišla tudi Pascual Medina in geograf Rubén Escartín,
                    moja bivša sodelavca z INAH-a, da bi pomagala pri geodetskem kartiranju. Tokrat
                    smo imeli s seboj elektronski teodolit, ki omogoča natančno tridimenzionalno
                    snemanje terena: aparat, ki se imenuje tudi totalna postaja, odda laserski žarek
                    proti prizmi, ki jo drži manipulant na določeni točki; ti se odbijejo in vrnejo
                    v aparat, ki na osnovi kota in časa vrnitve žarka izračuna pozicijo posnete
                    točke.</p>
                <p>Pred odhodom sem se v vojašnici v Xpujilu oglasil pri komandantu in mu razložil
                    naše načrte. Rekel je, da mora skupina vojakov opraviti obhod v tisto smer in da
                    nas bodo gotovo našli v El Gallineru, za kakršnokoli pomoč pa da naj zaprosim
                    častnika, ki bo vodil skupino. Obiskal sem tudi upravo Calakmulske biosfere,
                    katere direktor, inženir José Rodríguez de la Gala, je našo odpravo podprl z
                    dodatno kamioneto in nekaj svojimi možmi.</p>
                <p>Na dogovorjeni dan nas je don Alfredo odpeljal proti El Gallineru. Prvo
                    presenečenje je bila stela ob kolovozu blizu aguade <pb n="101" xml:id="pb.101"
                    />Champerico. Ko smo odstranili odpadlo listje, ki je prekrivalo ploščat kamniti
                    blok, dolg okoli dva metra, smo ugledali reliefno izdelano podobo majevskega
                    vladarja, ob strani pa še hieroglifske napise. Ker v neposredni bližini ni
                    arheoloških ostankov, je seveda jasno, da je bila stela do sem privlečena v
                    novejšem času, gotovo z bližnje vzpetine, na kateri je, kot je pravil don
                    Alfredo, glavni kompleks ruševin. Delo ni bilo lahko, saj so stelo morali vleči
                    vsaj 700 m; zakaj neki so jo pustili ob poti? Uganke za zdaj nismo rešili, ker
                    smo nadaljevali pot v El Gallinero in se tam nastanili na Alfredovem zapuščenem
                    ranču.</p>
                <p>Kolovoz, po katerem nas je peljal don Alfredo naslednji dan, nas je pripeljal do
                    aguade Saraguatos, ob kateri so nekoč čikleri imeli svoj tabor. Od tam smo se
                    skozi gozd odpravili proti zahodu. Ozemlje je bilo na gosto posejano z manjšimi
                    ruševinami, po nekaj sto metrih pa smo prišli do urbanega jedra nekdanjega
                    mesta, ki leži komaj kaj več kot kilometer severno od gvatemalske meje. Kolega
                    Nikolai Grube mi je kasneje povedal, da je pred leti obiskal najdišče, znano pod
                    imenom La Toronja, ki leži tako rekoč na isti geografski dolžini takoj južno od
                    meje. Najverjetneje gre torej za isto mesto, ki je moralo biti zelo veliko. Na
                    mehiški strani smo poleg številnih ostankov preprostih hiš videli vsaj pet
                    obsežnih kompleksov monumentalne arhitekture. V naslednjih dneh smo kartirali
                    štiri in jih poimenovali po različnih živalih, ki so nam delale (ne vedno
                    prijetno) družbo.</p>
                <p>Prvo skupino smo krstili z imenom <hi rend="italic">Abejas</hi> ('Čebele'), ker
                    smo naleteli na drevo z duplom, v katerem je domoval roj divjih čebel. Te so v
                    Mehiki že zelo pomešane z afriškimi, občutljive in agresivne, tako da so bile
                    geodetske meritve v bližini vse prej kot prijetne: vse smo skušali urediti le z
                    znamenji, brez besed ali pa šepetaje. Divje čebele so ena večjih nadlog in
                    nevarnosti, ki prežijo na človeka v biosferi. Največkrat so nas napadle pri
                    odpiranju preraščenih kolovozov: v teh primerih je poleg mačet treba pogosto
                    uporabiti tudi motorno žago, katere hrup čebelam niti najmanj ne prija.</p>
                <p>Med delom na drugem kompleksu smo naleteli na suličarko in dve klopotači.
                    Srečanje se je za vse tri plazilce končalo – na našo srečo – nesrečno,
                    arhitektonska skupina pa je dobila ime <hi rend="italic">Víboras</hi>
                    ('Kače').</p>
                <p>Skupina živali, ki nas je pozdravila v tretji skupini, je bila bolj prijazna. Tam
                    so bile opice vriskači, ki jih domačini imenujejo <pb n="102" xml:id="pb.102"/><figure>
                        <graphic url="media/028.jpg"/>
                        <head>Ob vznožju ene izmed mnogih piramid v El Gallineru ležijo kamniti
                            bloki, katerih reliefno obdelane vrhnje ploskve so odžagali
                            plenilci.</head>
                    </figure><hi rend="italic">saraguatos</hi><note place="foot" xml:id="ftn13"
                        n="13">
                        <hi rend="italic">Alouatta pigra</hi>.</note>. Tako se je imenoval nekdanji
                    tabor čiklerov v bližini in s tem imenom smo krstili tudi naš arhitektonski
                    kompleks. Vriskači so dobili svoje ime kajpada zaradi svojega oglašanja, ki
                    nepoznavalcu običajno nažene strah v kosti: zdi se bolj podobno rjovenju besne
                    zveri kot pa oglašanju neškodljive, manj kot meter visoke opice. Poleg te vrste
                    živi na mehiškem jugovzhodu samo še ena vrsta opic, namreč obešalke<note
                        place="foot" xml:id="ftn14" n="14">
                        <hi rend="italic">Ateles geoffroyi</hi>.</note>, ki so nekoliko manjše, zato
                    pa veliko bolj živahne in celo nadležne. Vsiljivcev ne marajo in jih
                    bombardirajo z drevesnimi vejami, kar utegne biti nevarno, pa tudi z lastnimi
                    izločki, kar ni ravno nevarno, prijetno pa tudi ne, sploh če se zadeva razmaže
                    na skrbno izdelano skico ali totalno postajo.</p>
                <p>V četrtem kompleksu ruševin so nas pozdravili roji veliko manjših živali, sicer
                    nenevarnih, a še kako nadležnih: poimenovali smo ga <hi rend="italic"
                        >Moscas</hi> ('Muhe').</p>
                <p>Med kartiranjem smo ugotovili, da je najdišče El Gallinero izredno obsežno, o
                    njegovem pomenu pa so pričale tudi kamnite stele in oltarji. Njihove nekdaj
                    reliefno obdelane površine so bile <pb n="103" xml:id="pb.103"/><figure>
                        <graphic url="media/029.jpg"/>
                        <head>Preraščena stela še vedno stoji pred eno izmed stavb v
                            Champericu.</head>
                    </figure>močno zlizane, nekoč pa je bilo gotovo vsaj nekaj takih spomenikov, ki
                    so bili bolje ohranjeni: pred neko stavbo smo našli več kamnitih blokov z
                    gladkimi površinami, ki jih je povzročila moderna železna žaga. Tako kot mnoga
                    druga najdišča so tudi El Gallinero že pred nami obiskali profesionalni
                    plenilci; o njihovem delu so pričali tudi rovi, izkopani v vse večje stavbe.</p>
                <p>Potem ko smo delo v El Gallineru zaključili, nas je don Alfredo odpeljal v
                    Champerico, ki leži okoli 10 kilometrov proti severu. Od stele, ki so jo
                    plenilci zvlekli na kolovoz, smo se skozi goščavo odpravili proti zahodu. Teren
                    se je položno dvigal, začeli so se pojavljati posamezni ostanki stavb, končno pa
                    smo dosegli vzhodni rob strnjenega kompleksa ruševin, ki leži na položnem, a
                    deloma umetno zravnanem vrhu nizkega hriba; tu je bil upravni in verski center
                    nekdanjega naselja. Pred večjo grobljo se je don Alfredo ustavil in s šopom vej
                    očistil velik ploščat kamen: še ena stela z dobro ohranjenim reliefom! Tudi ta
                    ni bila več na svojem mestu. Pod njo in v neposredni okolici so ležali že
                    posušeni koli, s katerimi je stelo očitno nekdo premikal, a je, spet iz neznanih
                    razlogov, svoje početje nenadoma opustil. V gornjem delu podolgovate bližnje
                    ruševine smo našli tretjo stelo, ki je še vedno stala <pb n="104"
                        xml:id="pb.104"/>pokonci in imela dobro ohranjen hieroglifski napis. Roparji
                    so bili deloma poškodovali njeno obdelano površino, vendar tudi tu v veselje
                    vseh nas niso dokončali svojega dela.</p>
                <p>Potem ko smo se že dobro uro prebijali skozi goščavo, ki je prekrivala na gosto
                    posejane ruševine nekdaj večjih in manjših stavb, se je pred nami nenadoma
                    zarisala mogočna piramidalna gmota, pred katero se je don Alfredo ustavil:</p>
                <p>»To je najvišja stavba v Champericu. Tudi to so poskušali izropati, pa jim ni
                    uspelo.«</p>
                <p>Ko sem se sprašujoče ozrl, se mi je Alfredo približal in mi z resnim obrazom
                    šepnil:</p>
                <p>»Tukaj straši.«</p>
                <p>»Res je,« je ob mojem očitno nejevernem pogledu dodal Javier, Alfredov
                    dvaindvajsetletni sin. »Pred leti, ko sem sredi belega dne šel tu mimo, sem za
                    sabo zaslišal grozljivo bobnenje, kot da bi se valili prazni kovinski sodi po
                    pobočju piramide za mojim hrbtom. Nagonsko sem stekel proč, a je bobnenje
                    ponehalo tako skrivnostno, kot se je začelo. Ko sem se ozrl, nisem videl nič
                    nenavadnega.«</p>
                <p>Dvajset metrov visoka piramida na jugozahodnem koncu mestnega jedra je največja
                    stavba v Champericu. Sorazmerno plitev jarek na njenem pobočju razodeva, da so
                    jo roparji sicer načeli, vendar niso prišli daleč. Zgodbe pravijo, da se jim je
                    čez noč zasipavalo, kar so podnevi odkopali; da so jih večkrat prestrašili
                    grozljivi kriki; da so morali bežati pred padajočim kamenjem, ki se je vsulo
                    nanje ...</p>
                <p>»Bojda je tu pokopan neki vrač, ki ima velikansko moč,« je rekel don Alredo.
                    »Poznal sem več ljudi, ki so kopali tukaj; vsi so v nekaj letih pomrli.«</p>
                <p>Kdo ve, kaj se je zgodilo v Champericu, da roparjem ni šlo vse gladko izpod rok.
                    Ampak zdelo se nam je prav, da morebitnemu zaščitniku mogočne stavbe izkažemo
                    primerno čast; poimenovali smo jo Čarovnikova piramida.</p>
                <p>Srhljive zgodbe o nenavadnih pojavih na arheoloških najdiščih smo velikokrat
                    slišali. Ponekod da se svetlika, drugod je slišati, da govorijo ljudje, a ni
                    nikogar ... Škoda je le, da večina plenilcev očitno ne verjame tem zgodbam, ali
                    pa se strahovom znajo upreti.</p>
                <p>Čeprav še vedno ne vem, kaj se je zgodilo v Champericu, je roparjem arheoloških
                    starin na tem majevskem najdišču nekaj <pb n="105" xml:id="pb.105"/>očitno
                    prekrižalo račune. Premikali so stele, a jih niso odpeljali. No, vsaj vseh ne.
                    Eni od stel manjka spodnji del, poleg tega se je kasneje izkazalo, da je zelo
                    podobna stela shranjena v muzeju v Campecheju, toda brez točnih podatkov o
                    njenem izvoru. Naš epigrafik Nikolai Grube, ki je obiskal Champerico avgusta
                    2001, je ugotovil, da sta upodobitvi zelo podobni, v napisih pa so celo isti
                    datumi in fragmenti osebnih imen. Po nekaterih virih naj bi stela prišla v
                    Campeche iz Zoh Lagune, torej iz vasi severno od Xpujila, kjer je bil pred leti
                    zelo pomemben drvarski center z žago. Potemtakem je zelo verjetno, da so jo tja
                    prepeljali drvarji, ki so delali na območju Champerica, kasneje pa je po kdove
                    kakšnih poteh pristala v muzeju v Campecheju. Kot je pojasnil Nikolai,
                    hieroglifski napisi na stelah v Champericu omenjajo ime nekdanjega mesta,
                    njegove vladarje v 7. stoletju, njihove obrede, ustoličenja in povezave z
                    ustanovitelji dinastije v 4. stoletju n. št.</p>
                <p>Ko smo se vrnili na ranč El Gallinero, nas je tam že čakala skupina vojakov, ki
                    so se utaborili v bližini. Po ukazu komandanta v Xpujilu mi je poročnik, ki jih
                    je vodil, ponudil pomoč. Njegovi vojaki so naslednji dan očistili podrast v
                    Champericu in nam s tem močno olajšali geodetske meritve.</p>
            </div>
            <div type="ss1">
                <pb n="(106)" xml:id="pb.106"/>
                <pb n="107" xml:id="pb.107"/>
                <head>V podzemlju</head>
                <p>Ena od značilnih prvin kraškega polotoka Jukatana
                    so podzemne jame. V mnogih so tudi arheološki ostanki. Med našimi terenskimi
                    pregledi smo obiskali vrsto takšnih jam, največ prav v sezoni 2001. Večinoma so
                    težko dostopne in neprimerne za bivanje, poleg tega pa tudi arheološke ostaline
                    razodevajo, da so jih uporabljali predvsem v obredne namene.</p>
                <p>Blizu vasi Blasillo so nas domačini odpeljali do špranje med apnenčastimi
                    skalami. Skoznjo smo vstopili v obsežno podzemno dvorano, v kateri je deloma
                    ohranjena obokana kamnita konstrukcija. Iz dvorane vodijo v razne smeri ozki
                    hodniki, v katerih smo naleteli na večje količine keramičnih fragmentov. Spust v
                    drugo jamo v bližini iste vasi je bil težji: skozi ozko grlo smo se komaj
                    prebili v tesno notranjost, kjer so frfotajoči netopirji še povečevali tesnobo –
                    v njihovih iztrebkih so namreč prenašalci nevarne pljučne bolezni histoplazmoze.
                    Toda radovednost je bila večja kot bojazen. Čez nos in usta smo si prevezali
                    ovlažene rute in kmalu naleteli na presenečenje, ki je poplačalo trud. Ozek
                    jašek nas je po nekaj vijugah pripeljal v manjši prostor, kjer nam je snop
                    žarkov iz svetilke omogočil pogled, ob katerem smo zastali: tla so prekrivale
                    številne, skoraj v celoti ohranjene lončene posode in množica črepinj, ki so
                    očitno ležale tam že vrsto stoletij; nekatere posode so gotovo prevrnile in
                    polomile živali, ki se zatekajo v jamo, človeških nepridipravov pa tu očitno še
                    ni bilo. Fant, ki nas je pripeljal, je povedal, da je jamo pred časom slučajno
                    odkril med lovom in da je verjetno nihče drug ne pozna. Še sreča. Skušali smo ga
                    prepričati, naj tako tudi ostane, dokler se kak arheolog, ki ga bo spodbudilo
                    naše poročilo, ne loti podrobnega študija te jame. Sami nismo ničesar pobrali,
                    saj izkopavanja niso bila vključena v naš projekt.</p>
                <p>Na podobne najdbe smo naleteli tudi v drugih jamah, čeprav so bili predmeti
                    običajno fragmentirani in raztreseni, predvsem zaradi delovanja vode. Poleg
                    keramičnih fragmentov smo ponekod našli sulične in puščične osti iz kremena in
                    obsidiana, pa tudi človeške kosti. Kremen, ki je bil osnovna surovina za mnoga
                    orodja, <pb n="108" xml:id="pb.108"/><figure>
                        <graphic url="media/030.jpg"/>
                        <head>Keramično posodje v jami blizu vasi Blasillo.</head>
                    </figure>je mogoče najti marsikje v nižavjih polotoka Jukatana, zlasti v
                    kotlinah, zapolnjenih s sedimenti in imenovanih <hi rend="italic">bajos</hi>.
                    Obsidian pa je vulkansko steklo, običajno črne barve, in je prihajal tja po
                    trgovskih poteh iz gvatemalskih višavij.</p>
                <p>Jame so imele velik pomen v religioznem življenju. Tako Maji kot tudi drugi
                    Mezoameričani so si jih zamišljali kot vhode v podzemni svet mrtvih, o katerem
                    govorijo zgodbe v Popol Vuhu, zbirki starih gvatemalskih mitov. Obenem pa je
                    bilo podzemlje domovanje božanstev dežja in rodovitnosti. Takšna pojmovanja
                    seveda ne čudijo in jih najdemo povsod po svetu. Voda izvira iz zemlje, poleg
                    tega skozi mnoge jame tečejo vodni tokovi, kar je bilo posebno pomembno v
                    kraškem okolju polotoka Jukatana, kjer so površinski vodni viri redki in
                    nestalni. Prav zaradi tega so jame dobile tudi velik simboličen pomen. V njih so
                    opravljali obrede za rodovitnost in pri tem odlagali daritvene posode in druge
                    predmete, neredko pa so vanje tudi pokopavali svoje pokojnike, verjetno tiste,
                    ki so umrli v posebnih okoliščinah, tako ali drugače povezanih z vodo. Potomci
                    Majev še danes marsikje <pb n="109" xml:id="pb.109"/><figure>
                        <graphic url="media/031.jpg"/>
                        <head>Kremenasta sulična ost, najdena v jami pri vasi El Manantial.</head>
                    </figure>hodijo v jame po 'deviško vodo' (<hi rend="italic">zuhuy ha</hi>), tako
                    imenovano zato, ker prihaja neposredno iz kamnin in še ni imela stika s površjem
                    in živimi bitji, zaradi česar ima posebno moč.</p>
                <p>Glede na povedano ne preseneča, da so bile mnoge jame najdene v naseljih, neredko
                    pod zelo pomembnimi zgradbami. Zaradi svojega pomena v mezoameriškem pogledu na
                    svet, predvsem zaradi povezav z vodo in rodovitnostjo, so imele jame pomembno
                    mesto v tako imenovani posvečeni geografiji ali geomantiki, torej v sklopu
                    pojmovanj, ki so narekovala načrtovanje mest in razporeditev posameznih objektov
                    v pokrajini. Zato so imele poleg drugih dejavnikov tudi jame pomembno vlogo pri
                    izbiri mest, na katerih naj bi bila ustanovljena naselja in postavljene stavbe
                    posebnega pomena. Če pa nikjer v bližini prostora, ki je bil zaradi drugih, bolj
                    praktičnih razlogov posebno primeren za naselitev, ni bilo naravne jame, so
                    marsikdaj izkopali umetno: takšne jame, ki posebno zgovorno pričajo o pomenu
                    povezave med jamo in naseljem, so bile najdene na raznih majevskih najdiščih, pa
                    tudi v osrednji Mehiki. Umetno izkopana jama leži na primer pod Piramido <pb
                        n="110" xml:id="pb.110"/>Sonca, najbolj mogočnim svetiščem v orjaškem
                    Teotihuacanu, največjem mezoameriškem mestu, ki je cvetelo v klasični dobi in
                    katerega ostanki ležijo severovzhodno od današnje mehiške prestolnice; v
                    poznoklasičnem Xochicalcu, južno od glavnega mesta, pa je umetno izdelana ali
                    preoblikovana jama sestavni del osrednjega arhitektonskega kompleksa. Povezava
                    med naselbinami in jamami, tako umetnimi kot naravnimi, je izpričana na
                    številnih majevskih arheoloških najdiščih, zato gotovo ni naključje, da so tudi
                    na jugovzhodu Campecheja skoraj vse jame, ki smo jih našli in ki vsebujejo
                    arheološke ostaline, v nekdanjih naseljih ali njihovi neposredni bližini.</p>
            </div>
            <div type="ss1">
                <pb n="111" xml:id="pb.111"/>
                <head>Balakbal in Altamira</head>
                <p>Leta 2002 je bilo naše delo osredotočeno na južni
                    del Calakmulske biosfere. Zopet me je spremljal Pepe Orta. Potem ko so nama
                    domačini pokazali še nekaj manjših arheoloških najdišč, je bilo delo na
                    poseljenem območju južno od Xpujila tako rekoč končano; samo še eno veliko
                    najdišče bo treba kartirati, ampak to delo sva prihranila za konec sezone.</p>
                <p>Leto pred tem so mi omenili Munda iz vasi La Victoria, ki da je dober poznavalec
                    biosfere. Tako sva se Pepejem odpravila v to vas: po cesti iz Xpujila proti
                    jugu, zatem pa proti vzhodu do vasi El Manantial in naprej do La Victorie.</p>
                <p>Kot vedno, kadar je najina kamioneta pripeljala v kakšno odročno vas, so naju z
                    vseh strani spremljali radovedni pogledi, vozilo pa obstopili otročaji.</p>
                <p>»Ali živi tukaj neki gospod, ki mu pravijo Mundo?«</p>
                <p>»Ja, Raymundo Sandoval. Pojdite po tej ulici in potem zavijte v drugo na
                    levo.«</p>
                <p>Ulice so bile pravzaprav le nezaseden teren med hišami, brez kakršnegakoli tlaka
                    ali utrditve. Brez težav sva našla hišo, ki je navzven dajala prijazen videz: s
                    plotom ograjeno dvorišče, cvetje in skromna, a lično urejena lesena kočica.
                    Izstopila sva iz vozila in pri ograji zavpila:</p>
                <p>»<hi rend="italic">Buenas tardes!</hi>«</p>
                <p>Dan se je bil že prevesil v drugo polovico, zato je bil tak pozdrav, ki dobesedno
                    pomeni 'dobro popoldne', primeren. Najprej se je na vratih hiše pokazalo več
                    otroških obrazov, izza njih pa je prikorakal vitek, a mišičast možakar, star
                    kakih 45 let, s košatimi brki in koščenim obrazom; rahlo kodrasti lasje in
                    živahne oči so dajali njegov pojavi nekaj posebnega.</p>
                <p>»<hi rend="italic">Muy buenas,</hi>« je odzdravil in se nama s hitrimi koraki
                    približal. »S čim vam lahko pomagam?«</p>
                <p>»Gospoda Raymunda Sandovala iščeva.«</p>
                <p>»Jaz sem. Izvolita naprej.«</p>
                <pb n="112" xml:id="pb.112"/>
                <p>Povedala sva večno ponavljano zgodbo o svojih namenih in naletela na izjemno
                    dober odziv. Medtem ko je omenjal razne ruševine, ki da jih pozna, se je
                    Raymundo razvnel.</p>
                <p>»Nekaj ruševin poznam v bližini vasi. Te lahko pogledamo že jutri. Poznam pa tudi
                    večji <hi rend="italic">reinado</hi> v biosferi, blizu vasi, kjer smo nekoč
                    živeli. Do tja pa ne pridemo v enem dnevu, spotoma se bo treba utaboriti.«</p>
                <p>Naslednji dan je organiziral nekaj spremljevalcev in obiskali smo dve najdišči.
                    Eno je bilo južno od La Victorie, pravzaprav na zemljiščih sosednje vasi El
                    Carmen: skoraj 20 metrov visoka piramida in nekaj manjših stavb. Nič posebnega,
                    a se mi je vendar dobro zdelo, da smo preverili, za kaj gre; prebivalci vasi El
                    Carmen nas prejšnje leto do tja namreč niso hoteli peljati. Za pot v biosfero pa
                    smo si morali priskrbeti hrano, vodo in tudi najpotrebnejše posodje.</p>
                <p>Tokrat smo vstopili v biosfero po kolovozu, ki vodi proti zahodu iz vasi Once de
                    Mayo ('Enajsti maj'). Kakih 15 kilometrov <figure>
                        <graphic url="media/032.jpg"/>
                        <head>Pepe Orta in Raymundo Sandoval (prvi in tretji z leve) s še dvema
                            sodelavcema pred zapuščeno hišo v Altamiri.</head>
                    </figure><pb n="113" xml:id="pb.113"/>zahodno je bila nekoč vas, v kateri je
                    živel Mundo z družino in ki je imela podobno ime: Veintidós de Abril
                    ('Dvaindvajseti april'). Ne spomnim se, ali mi je kdo kdaj povedal, zakaj naj bi
                    bila ta datuma pomembna in kakšno zvezo imata z obema zaselkoma, ampak očitno
                    ustanovitelji niso imeli pretirane domišljije.</p>
                <p> Prvih nekaj kilometrov od vasi Once de Mayo je bil kolovoz prevozen brez težav,
                    ker ga uporabljajo vaščani za dostop do svojih polj. Potem pa je postajal vse
                    bolj zaraščen, podrast je bilo treba posekati in napredovali smo sila počasi.
                    Okoli poldneva nas je med počasnim pozibavanjem vozila zdramil udarec: vozilo se
                    je s sprednjim desnim delom sunkovito pogreznilo in mahoma obstalo. Desno kolo
                    se je udrlo v razpoko med skalami, ki so štrlele iz tal. Zadeva ni bila videti
                    prav nič nedolžna. Razpoka je bila tako široka, da porivanje ni zaleglo.</p>
                <p>Začeli smo metati kamenje v razpoko, da bi jo zapolnili, a se je to početje takoj
                    izkazalo za brezplodno: razpoka se je kmalu pod površjem razširjala v pravcato
                    jamo, v kateri je kamenje brez sledu izginjalo. Treba je bilo odžagati in
                    privleči nekaj dovolj dolgih in močnih drevesnih debel, ki so nam služila kot
                    vzvodi, s pomočjo katerih smo dvignili vozilo in ga podložili z različno
                    položenimi debli, ki smo jih zagozdili v razpoko.</p>
                <p>Pravzaprav smo imeli srečo: le meter stran je zijala še večja špranja!</p>
                <p>Še preden smo dosegli kraj, kjer je nekoč bila vas Veintidós de Abril, se je
                    zmračilo in utaborili smo se kar na kolovozu. Mundo je pokazal vse svoje
                    sposobnosti za organiziranje del, tako za postavljanje tabora kot za pripravo
                    hrane. Pripravil je testo za tortilje in jih spekel, ostali pa smo pomagali
                    postoriti, kar je bilo pač treba.</p>
                <p>Naslednje jutro smo nadaljevali pot z vozilom še nekaj kilometrov in se zatem
                    podali peš skozi gozd proti severozahodu. Rastje je bilo nizko in gosto,
                    napredovali smo počasi in Mundo je moral večkrat splezati na kakšno drevo, da se
                    je razgledal. Seveda, že leta ni hodil tod in v enolični pokrajini se je težko
                    znajti. Spotoma smo videvali manjše ruševine, okoli poldneva pa smo končno našli
                    vzpetino, ki smo jo iskali. Ko pa smo se povzpeli na vrh, nas je čakalo
                    razočaranje. Ostanki nekdanje naselbine so bili sorazmerno skromni, razporejeni
                    okoli nekaj trgov in dvorišč, največje strukture pa so bile visoke komaj 7 ali 8
                    metrov.</p>
                <pb n="114" xml:id="pb.114"/>
                <p>Zvečer sem Mundu v taboru povedal, da seveda zelo cenim njegove napore, da pa mi
                    vendarle iščemo predvsem večje zadeve. Bil je vidno razočaran, a mi je
                    zagotovil, da bo naredil vse, kar je v njegovi moči.</p>
                <p>»V biosferi je menda velik <hi rend="italic">reinado</hi> pri aguadi
                    Jeruzalem.«</p>
                <p>Že večkrat sem slišal o velikih najdiščih, ki da so v biosferi. Ljudje so
                    navajali različna imena, eno pa so ponavljali vedno z istim poudarkom: <hi
                        rend="italic">Jerusalén.</hi></p>
                <p>Ime je zvenelo znano. Karl Ruppert omenja v svoji knjigi, da se je njegova tretja
                    ekspedicija 25. marca leta 1934 utaborila pri aguadi Jeruzalem in v njeni
                    bližini obiskala veliko arheološko najdišče. Ruppert ga je poimenoval Balakbal –
                    'Kar je skrito' – ker so najpomembnejšo stelo našli skoraj povsem prekrito z
                    ruševinami. Ali je <hi rend="italic">reinado de Jerusalén</hi> pravzaprav
                    Balakbal? To bi bilo vsekakor zanimivo ugotoviti. Po Ruppertovi odpravi tega
                    najdišča ni obiskal noben drug arheolog, zato tudi nihče ni vedel, kje natančno
                    je.</p>
                <p>»Kako pa je mogoče priti do tja? Poti so danes vendar zaraščene.«</p>
                <p>»Se spomniš, da smo včeraj šli mimo križišča, nekaj kilometrov od vasi Once de
                    Mayo? Tam se odcepi kolovoz proti jugu. Ta vodi skozi Altamiro proti potoku
                    Blengio in potem naprej do aguade Jeruzalem.«</p>
                <p>Tisti kolovoz sem poznal: že prejšnje leto smo po njem prevozili nekaj
                    kilometrov, do zapuščene vasi Las Delicias; v bližini je namreč večje arheološko
                    najdišče, ki smo ga pregledali in kartirali. Spomnil sem se tudi, da mi je
                    komandant v Xpujilu omenjal obhode, ki jih občasno naredijo njegovi vojaki po
                    kolovozu, ki gre skozi Altamiro, nekdanji tabor čiklerov, kjer da še vedno nekdo
                    živi. Torej smo lahko upali, da pot ni preveč zaraščena. Zjutraj smo odrinili
                    nazaj proti Once de Mayo in na križišču zavili desno.</p>
                <p>»Tu malo naprej živi na samotnem ranču don Raúl s svojo družino,« je rekel
                    Mundo.</p>
                <p>Čez kakšno uro se je gozd, skozi katerega je potekal kolovoz, razredčil in prešel
                    v nizko in gosto rastje – znak, da so tu nekoč bila polja. Na desni smo kmalu
                    pustili za seboj ostanke lesenih koč nekdanje vasi Las Delicias. Spet smo
                    zapeljali v gozd, zatem pa se nam je pogled odprl na širno travnato površino,
                    sredi katere je stala hiša, pred njo pa je skakalo nekaj otrok. Ko smo se
                    ustavili, <pb n="115" xml:id="pb.115"/><figure>
                        <graphic url="media/033.jpg"/>
                        <head>V skalno podlago izkopan zbiralnik za vodo (čultun).</head>
                    </figure>je iz hiše stopil mršav, zagorel in plešast mož, ki je primanjkljaj na
                    glavi nadomeščal z dolgo, že precej sivo brado.</p>
                <p>»Don Raúl!« ga je pozdravil Mundo in tako smo storili tudi vsi ostali. Razložil
                    sem mu naše namere in ga povprašal o poti naprej.</p>
                <p>»Kolovoz je kar dober,« je povedal don Raúl. Na tem odmaknjenem kraju je živel
                    samo on z ženo in dvanajstimi otroki, ki v šolo niso hodili, a jih je oče skušal
                    izobraževati sam po svojih močeh. Do Once de Maya ali kakšne druge vasi so
                    hodili samo občasno, s konji ali kolesom.</p>
                <p>»Najprej boste prišli v Unión 20 de Junio. Tam je bila vas, a so jo pred kakimi
                    osmimi leti izpraznili. Potem pridete v Altamiro, prečkate Blengio in greste
                    naprej do aguade Jeruzalem.«</p>
                <p>»Menda v Altamiri še vedno nekdo živi,« sem pripomnil.</p>
                <pb n="116" xml:id="pb.116"/>
                <p>»Nič več. Nekoč je bila tam <hi rend="italic">central chiclera</hi>, ko pa so jo
                    ukinili, je tam dolga leta živel Maudaleno Milán z nekim gvatemalskim
                    prijateljem. Ampak ni še dober mesec od tega, ko so ga ubili. Neki gvatemalski
                    ilegalni prebežniki, ki so prišli do tja, so ga našli mrtvega v njegovi viseči
                    mreži. Truplo je že razpadalo, našli so tudi trupla konj, ki so pocrkali od
                    žeje. Potem so o tem obvestili ljudi v Once de Mayu, ki so prišli in človeka
                    pokopali, njegov gvatemalski kolega pa je brez sledu izginil. Eni ugibajo, da
                    sta se sprla, drugi, da je šlo za maščevanje, češ da je izdal nekoga, ki je
                    sadil marihuano. Spet tretji pa govorijo, da je bil sam vpleten v čudne posle.
                    Ja, vemo, da je razkopaval po ruševinah. Mogoče je imel probleme s preprodajalci
                    ali tekmeci …«</p>
                <p>Altamiro smo dosegli okoli poldneva: dve razpadajoči hiši iz desk, okoli katerih
                    je še vedno ležalo nekaj okostij poginulih živali. Do potoka Blengio smo prišli
                    dovolj zgodaj popoldne, da smo lahko postavili tabor še pri dnevni svetlobi.</p>
                <p>Blengio je eden tistih redkih površinskih vodnih tokov, ki ohranijo vodo tudi v
                    sušnem obdobju. Pa še ta ni kontinuiran, saj marsikje ponikne in se šele čez
                    nekaj kilometrov ponovno pojavi na površini. Kolovoz, po katerem smo se peljali,
                    prečka potok na mestu, kjer je bilo vode precej. Mesto za tabor je bilo torej
                    idealno. Zaradi nasičenosti z minerali voda ni ravno primerna za pitje, za
                    potrebe osebne higiene pa je je bilo več kot dovolj.</p>
                <p>Naslednji dan je eden od delavcev ostal v taboru, da poskrbi za kuhinjo in popazi
                    na stvari – kolovoz je bil dokaj prehoden in občasno se sem vendarle lahko kdo
                    priklati, ki bi ga utegnil premamiti kak kos naše opreme. Ostali smo se zgodaj
                    zjutraj odpeljali naprej proti jugu. Kolovoz nas je v nekaj urah pripeljal do
                    odcepa, ki je vodil proti zahodu; na drevesu ob križišču smo razbrali napis,
                    vrezan pred mnogimi leti in komaj še viden: »Aguada Jerusalén«.</p>
                <p>Pot je bila močno zaraščena, očitno je že dolgo ni nihče uporabljal, a k sreči
                    aguada ni bila daleč. Bila je izsušena, zato je bilo kar prav, da smo naš tabor
                    pustili pri Blengiu. Ob aguadi je bil na južni strani precej razsežen raven
                    prostor brez velikih dreves; po tleh so ležali ostanki železnih kotlov,
                    steklenih kozarcev in konzerv, ki so razodevali, da je tu nekoč bil tabor
                    čiklerov.</p>
                <p>Nihče od naših spremljevalcev ni točno vedel, kje naj bi bile ruševine, a so bili
                    prepričani, da jih ne bo težko najti. Saj morajo vendar biti nekje v bližini, za
                    preiskovanje gozda pa so bili <pb n="117" xml:id="pb.117"/>strokovnjaki.
                    Dogovorili smo se torej, da se razdelimo in se dobimo pri aguadi čez kako uro
                    ali dve. Ob ponovnem snidenju pa sem spoznal, kako resnične so besede, ki jih je
                    zapisal Karl Ruppert v zvezi z iskanjem nekega drugega najdišča: »Jalovost
                    prečesavanja goščave z namenom, da bi našli ruševine, o katerih smo slišali, a
                    jih nihče v ekipi ni zares poznal, je kmalu postala očitna.«<note place="foot"
                        xml:id="ftn15" n="15"> Karl Ruppert in John H. Denison
                        Jr.,<hi rend="italic" xml:space="preserve"> Archaeological reconnaissance in Campeche, Quintana Roo, and Peten</hi>.
                        Carnegie Institution of Washington Publication 543, Washington, 1943, str.
                        29 (prev. I. Š.).</note></p>
                <p>Obrazi naših spremljevalcev so bili utrujeni in razočarani in tak je bil tudi
                    moj. Ampak ostala je še ena rešitev: v GPS bom vstavil Ruppertove koordinate
                    Balakbala; mogoče nas pripeljejo na pravo točko.</p>
                <p>Naprava nas je od aguade vodila proti zahodu. Naleteli smo na nekaj manjših
                    grobelj. Tu in tam je bil kak čultun, v skalo izkopan zbiralnik vode, toda takih
                    ostankov nekdanjega življenja je povsod veliko in nikakor ne pomenijo, da je v
                    bližini nujno kako večje mesto. Presenečenje je prišlo iznenada: v mraku
                    visokega gozda so se levo pred nami pokazale ruševine ogromne, podolgovate in
                    približno 20 metrov visoke stavbe. Snel sem nahrbtnik in izvlekel kopijo
                    Ruppertovega načrta Balakbala: na vzhodni strani je bila narisana podolgovata
                    struktura – in mi smo prihajali prav z vzhoda – ta pa je omejevala trg z veliko
                    piramido na zahodni strani. Pognali smo se naprej, obšli podolgovato strukturo s
                    severne strani in prišli na povsem raven prostor, ki bi prav lahko bil nekdanji
                    trg. Rastje je bilo tako gosto, da smo s pogledi lahko prodrli komaj nekaj
                    metrov daleč, a smo po nekaj korakih proti zahodu ugledali mogočno, preko 20
                    metrov visoko in povsem preraščeno piramidalno ruševino. Pregledali smo še
                    okolico in primerjava razporeditev stavb z Ruppertovim načrtom nam je potrdila,
                    da smo res v Balakbalu.</p>
                <p>Meritve z napravo GPS so pokazale, da leži glavna piramida borih 400 metrov
                    vzhodno od Ruppertovih koordinat. Na srečo smo prihajali prav z vzhoda in zato
                    naleteli na ruševine, še preden smo dosegli Ruppertovo točko. Če bi bila napaka
                    v obratni smeri, si ne upam trditi, da bi bilo naše iskanje uspešno. Da je v <pb
                        n="118" xml:id="pb.118"/>tropski goščavi majhna napaka velik problem, smo se
                    kasneje še večkrat prepričali.</p>
                <p>Ruppertove koordinate so bile presenetljivo natančne, če upoštevamo okoliščine in
                    instrumente, ki so bili takrat na voljo. Karl Ruppert je imel na svojih odpravah
                    kartografa, ki je določal geografske koordinate pomembnih arheoloških najdišč na
                    osnovi astronomskih opazovanj, običajno z merjenjem položaja Severnice ali
                    Sonca. Naloga ni bila samo zamudna: spomnimo se, da napaka ene ločne minute, ki
                    jo je bilo pri odčitavanju kotov na teodolitih tistega časa kaj lahko zagrešiti,
                    pri določanju geografske širine pomeni napako ene morske milje, torej skoraj
                    dveh kilometrov! Zato pač ni presenetljivo, da so napake v koordinatah drugih
                    Ruppertovih najdišč večje.</p>
                <p>Kljub temu je natančnost dela, ki so ga opravile odprave Karla Rupperta, še vedno
                    vredna občudovanja in se odraža tudi v načrtih najdišč. To smo ugotovili tudi v
                    Balakbalu, žal pa so bili tudi tu na delu roparji. Od petih stel, ki jih opisuje
                    Ruppert, smo videli štiri; na vseh so še vidni ostanki reliefno izdelanih podob
                    in hieroglifskih napisov. Na glavnem trgu leži ena, v manjši stavbi zahodno od
                    največje piramide pa stojita dve; eno so plenilci nekoliko premaknili, druga pa
                    je še vedno prislonjena na zid natanko tako, kot jo je fotografiral Karl
                    Ruppert. Na trgu južno od velike piramide stoji še ena podobna, a manjša
                    struktura. V njeno severno pobočje so plenilci izkopali ogromen jarek in Stelo
                    5, najbolje ohranjeno v Balakbalu, pahnili z vrha stavbe, kjer jo je bila videla
                    Ruppertova odprava, navzdol po južnem pobočju; zdrsela je skoraj do vznožja.
                    Ogromne količine kamenja, ki so ga izvlekli iz rova, so nakopičili na trg, prav
                    na mesto, kjer je bila glede na Ruppertov načrt še ena stela. Verjetno so jo kar
                    pustili tam in prekrili; če so pustili celo najbolje ohranjeno, ki so jo našli
                    na vrhu stavbe, jih stele očitno niso zanimale. Še dobro! Stela 5 ima zelo dobro
                    ohranjen napis iz zgodnjega 5. stoletja: omenja vladarja, ki je umrl leta 406 n.
                    št., le 29 dni pred 20. obletnico svoje vladavine.</p>
                <p>Uspeh pri iskanju Balakbala s pomočjo Ruppertovih koordinat nas je spodbudil, da
                    poskusimo najti še Altamiro, prav tako pomembno najdišče, ki ga je odkrila
                    Ruppertova ekspedicija leta 1933, a o njegovem položaju in stanju nihče več ni
                    vedel ničesar. Toda tokrat so bili podatki manj točni.</p>
                <pb n="119" xml:id="pb.119"/>
                <p>Od tabora ob Blengiu smo se vrnili po kolovozu do zapuščenih hiš v Altamiri. Karl
                    Ruppert omenja, da je do ruševin treba hoditi eno uro po poti, ki vodi iz tabora
                    Altamira proti severu, zatem pa še 15 ali 20 minut na levo skozi gozd. Razen
                    tega je na njegovem načrtu označeno, da je tabor Altamira od najdišča oddaljen
                    1500 metrov v smeri S32°20'E, torej proti jugovzhodu. Ti podatki jasno kažejo,
                    da je Ruppertova odprava našla ruševine severozahodno od tabora Altamira, vendar
                    ne sovpadajo s koordinatami, ki padejo okoli 1100 metrov jugozahodno od
                    nekdanjega tabora. Ker je bilo najverjetneje, da je napaka v koordinatah in ne v
                    ostalih podatkih, smo se podali po kolovozu proti severu. Čez kaka dva kilometra
                    smo prišli do ruševine z več izpostavljenimi zidovi; videli smo jo že ob
                    prihodu, a smo šele zdaj ugotovili, da jo je registrirala že Ruppertova odprava,
                    saj so njene značilnosti ustrezale opisu, tlorisu in narisu v njegovi knjigi.
                    Tudi lega na zahodni strani poti od Altamire proti nekdanjemu zaselku Las
                    Delicias je sovpadala z Ruppertovim opisom; očitno sedanji kolovoz poteka
                    natanko <figure>
                        <graphic url="media/034.jpg"/>
                        <head>Ruševina stavbe z lažnim obokom v Balakbalu.</head>
                    </figure><pb n="120" xml:id="pb.120"/>po nekdanji mulovodski stezi, po kateri je
                    hodila Ruppertova odprava. Pri stavbi smo zapustili kolovoz in pregledali
                    goščavo proti zahodu, a smo le tu in tam naleteli na manjše groblje. Mundo je
                    večkrat splezal na kakšno drevo, da bi se razgledal, vendar v okoliški pokrajini
                    ni opazil nič pomenljivega.</p>
                <p>Takrat sem se spomnil, da nam je nekdo od domačinov v vasi Once de Mayo omenjal
                    večje ruševine v bližini zapuščenega naselja La Unión 20 de Junio. Rekel je
                    celo, da so tam tudi stele. To najdišče smo vsekakor nameravali poiskati, a šele
                    zdaj mi je prišlo na misel, da gre nemara prav za Altamiro: vas La Unión 20 de
                    Junio, že kakih 8 let zapuščena, je bila komaj dva kilometra proti severu.</p>
                <p>Zapeljali smo se tja in z Mundom sva skušala obnoviti, kar nama je govoril mož v
                    vasi Once de Mayo: treba je iti skozi zapuščeno naselje mimo aguade, potem čez
                    travnik in zatem levo v gozd ...</p>
                <p>Kamioneto smo pustili na kolovozu in se podali peš mimo podrtih hiš nekdanje vasi
                    proti aguadi, ki je bila skoraj izsušena, zatem pa smo čez zaplato goščave
                    prišli na odprto, z visoko travo preraščeno površino. Ruševine naj bi bile v
                    gozdu na levo, in tja smo tudi zavili. A smer »levo v gozd« je bil pač zelo
                    ohlapen podatek. Človek, ki nam ga je dal, je lahko prišel na travnik s kakšne
                    druge smeri, mogoče po stezi, ki je danes ni več ali pa vsaj mi nismo šli po
                    njej; torej je bila smer »na levo« zanj lahko zelo drugačna od naše. Vsekakor v
                    gozdu, v katerega smo zavili, nismo našli ničesar. Hodili smo sem in tja, gozd
                    je marsikje prešel v <hi rend="italic">acahual</hi>, sekundarno vegetacijo, ki
                    zraste v nekaj letih na opuščenih poljih; ker je rastje nizko, sonce skozenj
                    neusmiljeno pripeka, ker pa je tudi gosto, dovoljuje pogled komaj kaj dlje od
                    vrha mačete, ki si utira pot, in močno otežuje napredovanje. Kjerkoli je Mundo
                    našel kakšno dovolj visoko drevo, je splezal nanj, da bi v okolici videl kakšno
                    vzpetino, iz katere morda štrli kaj sumljivega. Majevska mesta so bila pač
                    najčešče na vzvišenih terenih.</p>
                <p>Izčrpani smo vztrajali do poznega popoldneva, potem pa sem se vendarle moral
                    odločiti, da prekinemo to brezplodno tavanje in se vrnemo. Še dobro, da sem imel
                    koordinate točke, kjer smo pustili vozilo: prekrižarili smo toliko terena v
                    najrazličnejših smereh, da smo o pravi smeri vrnitve samo še ugibali. Brez
                    pripomočkov bi bila najbolj zanesljiva rešitev, da se orientiramo po <pb n="121"
                        xml:id="pb.121"/>zahajajočem soncu in zakoračimo proti vzhodu, ker bi tako
                    gotovo prišli na kolovoz, po katerem smo se pripeljali. Ampak morali bi bili
                    napraviti velik ovinek, tako pa smo se s pomočjo navigatorja GPS lahko vrnili v
                    bolj ali manj ravni črti.</p>
                <p>Med vračanjem se je na naši levi zasvetlikal odprt prostor: spet je bil to
                    pašnik, preko katerega smo že bili šli, a kdove v kateri smeri, saj smo se zdaj
                    vračali po drugi poti. Na desni pa sem čez nekaj trenutkov uzrl dokaj veliko
                    podolgovato ruševino; ker je bila večja od vseh, kar smo jih bili videli ta dan,
                    smo se ji kljub utrujenosti približali, jo obšli in ...</p>
                <p>Tu se je začel <hi rend="italic">reinado</hi>! Sledile so gosto posejane stavbe,
                    vse večje, in kmalu smo ugledali tudi prvo stelo. Prva primerjava z Ruppertovim
                    načrtom Altamire je zadostovala za ugotovitev, da smo na zahodnem robu
                    nekdanjega mesta, za kaj več pa ta dan ni bilo časa. Sonce je ravnokar zahajalo
                    in znočilo se bo – tako kot povsod v teh tropskih širinah – v pičle pol ure.
                    Napredovanje skozi gozd ob soju svetilk pa je tako počasno kot neprijetno.</p>
                <p>Naslednji dan smo pregledali celoten arhitektonski kompleks. V mnogih stavbah so
                    zevali roparski izkopi, k sreči pa je bilo tam še vedno vseh 16 stel, ki jih je
                    videla Ruppertova odprava, verjetno zato, ker so reliefi na njih komaj
                    razpoznavni. Ves glavni trg je preraščal <hi rend="italic">acahual</hi>; raven
                    in skoraj hektar velik kvadraten prostor je bil pač zelo primeren za njivo, ki
                    so jo tu imeli še pred nekaj leti. Videli smo, da bi z nekaj smole lahko bili
                    vstopili na trg na enem vogalu, ga prečkali po diagonali in izstopili na
                    nasprotnem, ne da bi sploh opazili, da smo sredi nekdanjega mesta: nekatere
                    stavbe so namreč dovolj vsaksebi, da jih zaradi izredno goste vegetacije ni
                    mogoče opaziti.</p>
                <p>Pri odkritju Altamire nam je vsekakor bolj pomagala sreča kot pamet. Najdišče
                    leži več kot štiri kilometre severno od koordinat, ki jih daje Ruppert, in okoli
                    3,5 kilometra severozahodno od nekdanjega tabora Altamira.</p>
            </div>
            <div type="ss1">
                <pb n="(122)" xml:id="pb.122"/>
                <pb n="123" xml:id="pb.123"/>
                <head>Oltar kraljev</head>
                <p>Že leta 1996 smo slišali, da je v bližini vasi Ley
                    de Fomento Agropecuario velik kompleks ruševin in da je tam tudi stela, toda
                    Avelino Díaz López, lastnik zemljišča, nas nikakor ni hotel peljati tja. Kot
                    mnogi njegovi sovaščani se je tudi Don Avelino sem priselil iz višavij Chiapasa.
                    Bil je Chol in je govoril le zelo polomljeno španščino. A komunikacija z njim ni
                    bila otežkočena le zaradi tega: Indijanci Chol so nasploh znani po zaprtosti in
                    nezaupljivosti, kar je gotovo deloma posledica zatiranja in krivic, ki so jih
                    utrpeli v zadnjih nekaj sto letih, deloma pa je njihovo zadržanost mogoče
                    pripisati tudi avtarkičnosti njihovih skupnosti, ki živijo bolj ali manj
                    izolirane v odmaknjenem svetu višavij. Tako so denimo domačini na severu
                    Jukatana, kjer je indijansko prebivalstvo še zelo številno, precej drugačni,
                    veliko bolj odprti in prijazni, čeprav jih je doletela podobna usoda kot ostale
                    domorodce.</p>
                <p>Na takšno nepripravljenost za sodelovanje smo naleteli večkrat, včasih zato, ker
                    ruševine marsikje plenijo in ne marajo 'konkurence', predvsem pa zaradi bojazni
                    kmetov, da jim utegne država <figure>
                        <graphic url="media/035.jpg"/>
                        <head>Model glavnega kompleksa najdišča Altar de los Reyes (izdelava: Tomaž
                            Podobnikar).</head>
                    </figure><pb n="124" xml:id="pb.124"/>zemljišča z arheološkimi ostanki
                    zapleniti. Ljudem sem skušal dopovedati, da tako samovoljna mehiška zakonodaja
                    pač ni in da naše delo ne bo imelo neugodnih posledic. Bolj kot besede so
                    pomagali zgledi. Ko smo leta 1998 v vas Los Alacranes pripeljali steli z
                    bližnjega arheološkega najdišča, je bil podvig dovolj zahteven in impozanten, da
                    se je glas o njem razširil daleč naokoli. Ljudje so uvideli, da naše odkritje
                    stel pred dvema letoma prebivalcem vasi ni prineslo ničesar slabega. Ravno
                    nasprotno, namesto da bi jim država karkoli odvzela, je celo organizirala
                    postavitev obeh spomenikov v njihovi vasi! Na to so bili seveda ponosni in
                    marsikdo je sprevidel turistični potencial te akcije.</p>
                <p>Tako je tudi don Avelino, ko sem ga leta 1998 ponovno obiskal, spremenil odnos in
                    nas odpeljal do svojih ruševin. Najdišče je bilo res veliko. Stela na glavnem
                    trgu je bila v dveh kosih, na spodnjem je bilo opaziti tudi zarezo, ki jo je
                    povzročila žaga, a na srečo plenilci niso dokončali svojega dela. Na prednji
                    strani obeh fragmentov je bil dobro ohranjen relief sedečega vladarja, na zadnji
                    strani pa hieroglifski napis. S kolegom Vicentejem sva imela tisto leto toliko
                    dela z reševalno akcijo v vasi Los Alacranes, da sva si najdišče le bežno
                    ogledala. Šele leta 2002 sva se s Pepejem Orto odločila, da ga natančno
                    pregledava in napraviva geodetski posnetek.</p>
                <p>Kartiranje najdišč neizogibno prinaša presenečenja. Vedno se izkaže, da je
                    kompleks ruševin večji in da terja več časa, kot smo najprej domnevali; poleg
                    tega se najdejo stvari, ki jih ob prvem ogledu nismo opazili. Tako je bilo tudi
                    v tem primeru.</p>
                <p>Najpomembnejše stavbe nekdanjega urbanega jedra stojijo na dveh akropolah, okoli
                    katerih je še več manjših stavb. Stela, ki smo jo videli že leta 1998, leži na
                    zahodni akropoli, ob vznožju velike stavbe na vzhodni strani obsežnega trga. V
                    neposredni bližini sta tudi dva cilindrična oltarja. Severno od zahodne akropole
                    smo odkrili ostanke igrišča za igro z žogo, ki je poleg stele razodevalo
                    pomemben status nekdanjega mesta v regionalni hierarhiji. Velika udrtina ob
                    severozahodnem vogalu zahodne akropole je bila najbrž zbiralnik za vodo, kakršni
                    so pogosti v majevskih mestih. Isto vlogo je gotovo imela tudi manjša udrtina,
                    ki je zevala na trgu vzhodne akropole. Don Avelino, ki seveda pozna svoje
                    zemljšče, je sicer povedal, da nobena od teh lukenj ne drži vode dalj časa, a je
                    za podobno udrtino med manjšimi stavbami jugovzhodno <pb n="125" xml:id="pb.125"
                    />od mestnega jedra zatrdil, da ohranja vodo vse do marca, torej daleč v sušno
                    obdobje.</p>
                <p>Ob vznožju največje, okoli 20 metrov visoke piramide, ki leži na južnem koncu
                    osrednjega dela nekdanjega mesta, smo našli fragment stele z dobro ohranjenim
                    reliefnim okrasom. Pri čiščenju podrasti na zahodni akropoli pa sem opazil, da
                    sredi trga iz zemlje štrli sorazmerno velik kamen. Trgi majevskih mest so bili
                    izravnani z drobnim kamenjem in prevlečeni z bolj ali manj debelo plastjo štuka,
                    zato je bila prisotnost velikega kamna sumljiva. Nekaj delavcem sem naročil, naj
                    odstranijo listje in humus, ki sta ga prekrivala. Medtem sem se zadrževal v
                    bližini, kjer je Pepe ravno postavljal 'totalko', in že čez nekaj trenutkov
                    zaslišal krike navdušenja, ki so prihajali skozi goščavo s sredine trga. Stekel
                    sem tja in ugotovil, da so fantje razkrili precejšen del fragmenta okroglega
                    oltarja. Na stranski površini je bilo nekaj dobro ohranjenih hieroglifskih
                    blokov; ko sem si jih pobliže ugledal, je bilo presenečenje popolno:</p>
                <p>»Emblemski glifi! In odlično ohranjeni! Tule je Tikal, Palenque, pa Calakmul
                    ...«</p>
                <figure>
                    <graphic url="media/036.jpg"/>
                    <head>Prenašanje večjega kosa oltarja z emblemskimi glifi ni bil mačji
                        kašelj.</head>
                </figure>
                <pb n="126" xml:id="pb.126"/>
                <figure>
                    <graphic url="media/037.jpg"/>
                    <graphic url="media/038.jpg"/>
                    <head>Na stranski površini oltarja z najdišča Altar de los Reyes so odlično
                        ohranjeni emblemski glifi, ki označujejo Tikal, Palenque (zgoraj), Edzná in
                        Motul de San José (spodaj).</head>
                </figure>
                <pb n="127" xml:id="pb.127"/>
                <p>Tako imenovani emblemski glifi so sestavljeni iz značilne, vedno enake predpone,
                    ki se bere <hi rend="italic">k'ujul ajaw</hi> ali 'sveti gospod' in predstavlja
                    konvencionalni kraljevski naslov, glavni element pa je spremenljiv in označuje
                    ime države ali dinastije, ki ji je vladala. Za nekatera imena še ni jasno, kako
                    se izgovarjajo, za večino pa vemo, na katere države oz. mesta se nanašajo.</p>
                <p>Zraven je ležal še en večji kos oltarja; ko smo tudi tega dovolj razkrili, sta se
                    pokazala še dva emblemska glifa. Bilo je jasno, da gre za zelo pomembno najdbo.
                    Oltar je bil razbit in zelo verjetno je bilo, da so v bližini še ostali, manjši
                    fragmenti, s katerimi bo nemara mogoče oltar in njegov napis ponovno sestaviti.
                    Zato sem se odločil, da jih najdemo in prenesemo v vas Ley de Fomento
                    Agropecuario. Treba bo torej opraviti manjša izkopavanja in medtem natančno
                    dokumentirati lego vseh kosov.</p>
                <p>Tiste dni sta nedaleč od nas delala Daniel Juárez Cossío, arheolog INAH-a in
                    dolgoletni prijatelj, in absolvent arheologije Adrián Baker Pedroza. V okviru
                    našega projekta sta prevzela nalogo, da na najdišču Mucaancah, ki smo ga odkrili
                    leta 1996, očistita nekaj svežih roparskih izkopov, registrirata pomembne
                    arheološke podatke in poškodovanim stavbam z nujnimi posegi povrneta stabilnost.
                    Ko sem ju obvestil o naši najdbi, sta prekinila delo v Mucaancahu, se preselila
                    na naše najdišče in opravila izkopavanja na območju oltarja. Vse fragmente, ki
                    sta jih našla, smo zatem prepeljali v vas Ley de Fomento Agropecuario. V kočo,
                    ki so jo za ta namen usposobili vaščani, smo prepeljali kos stele, ki smo jo
                    našli ob vznožju največje piramide, in vse fragmente oltarja s hieroglifi.
                    Postavili smo okvir iz desk in ga zapolnili s peskom, na katerem sta Daniel in
                    Adrián opravila mukotrpno delo: težava je bila, da nista vedela, kakšna mora
                    biti dokončna slika sestavljanke, a se jima je vendarle posrečilo, da sta iz
                    razpoložljivih kosov sestavila večji del oltarja, katerega premer je bil okoli
                    85 cm.</p>
                <p>Na gornji strani je bilo videti obrise sedeče osebe, posebno zanimiv pa je bil
                    napis na stranski površini. Vseh kosov ni bilo mogoče vključiti, ampak iz
                    ohranjenih fragmentov je bilo razvidno, da je imel oltar vsaj devet emblemskih
                    glifov, od katerih je bilo pet povsem jasno čitljivih. Ustrezali so mestom ali
                    prestolnicam držav, ki jih danes poznamo kot arheološka najdišča Calakmul,
                    Palenque, Tikal, Edzná in Motul de San José.</p>
                <pb n="128" xml:id="pb.128"/>
                <p>To je bila edinstvena najdba! Emblemski glifi se v majevskih napisih pogosto
                    pojavljajo, vendar praviloma posamično. Doslej sta bila znana samo dva
                    spomenika, na katerih je navedenih več takšnih glifov skupaj, namreč Stela A iz
                    Copána v Hondurasu in Stela 10 iz Ceibala v Gvatemali, toda na vsaki so samo
                    štirje, tu pa jih je bilo kar devet, če ne celo trinajst, kot domneva naš
                    epigrafik Nikolai Grube. Napis ni ohranjen v celoti in zato ne poznamo natančne
                    vsebine besedila. Ker pa poleg emblemskih glifov omenja tudi 'kraljevske
                    prestole', se očitno nanaša na vladarske sedeže, ki so bili za naše mesto
                    posebej pomembni. Poleg Calakmula, ki leži dobrih 40 kilometrov proti zahodu, in
                    Tikala v sosednji Gvatemali, oddaljenega okoli 90 kilometrov, navaja še druge
                    pomembne centre klasične dobe. Posebno zanimivi sta omembi tako oddaljenih
                    središč kot sta Palenque (okoli 300 km proti jugozahodu) in Edzná (okoli 200 km
                    proti severozahodu), saj nakazujeta obseg območja dejanskih povezav ali pa vsaj
                    domet poznavanja, ki ga je imelo naše mesto o okoliških državah. </p>
                <p>Ker emblemski glifi označujejo vladarje posameznih držav ali dinastij in ker jih
                    je bilo na našem oltarju omenjenih toliko, sem za to arheološko najdišče izbral
                    ime Altar de los Reyes, 'Oltar kraljev'.</p>
                <p>Don Avelino in njegov sin Felipe sta nam hotela pokazati še neke druge ruševine v
                    bližini. Te sta videla v gozdu pred leti in se tokrat nikakor nista mogla
                    znajti. Med iskanjem je Avelino nenadoma snel puško z ramena in se začel
                    zaskrbljeno ozirati na vse strani.</p>
                <p>»Poglej, tu so taborili roparji, ki se skrivajo.«</p>
                <p>Pokazal je na sveže očiščen prostor, na katerem je bilo nekaj smeti. V mislih je
                    imel cestne razbojnike, o katerih smo že slišali, da v zadnjem času napadajo v
                    bližini vasi El Sacrificio, južno od naselja Ley de Fomento. Avelinova
                    zaskrbljenost ni bila odveč: zlikovci so bili oboroženi. Oprezno smo šli naprej,
                    na tesnobne občutke pa smo pozabili, ko se je pred nami prikazala velika
                    piramida. Dvigala se je nad manjšim trgom, tega pa je obkrožalo še nekaj stavb,
                    zgrajenih na ploščadi, ki je zasedala umetno izravnan prostor na pobočju naravne
                    vzpetine, na vrhu hriba pa smo našli še eno skupino stavb. Očitno je šlo za del
                    naselja Altar de los Reyes, katerega urbano jedro leži le slab kilometer proti
                    severozahodu.</p>
                <p>Ko sem se ob koncu sezone oglasil pri komandantu vojašnice v Xpujilu, je bil zelo
                    zadovoljen.</p>
                <pb n="129" xml:id="pb.129"/>
                <p>»Ujeli smo roparje, ki so napadali na cesti pri vasi El Sacrificio.«</p>
                <p>»Ampak ste jih morali predati civilnim oblastem?«</p>
                <p>»Ja ja,« je odvrnil podpolkovnik García Melgar. »Ampak tile se ne bodo zlepa
                    izvlekli, ker so streljali na moje elemente. Napad na zvezno vojsko je resna
                    zadeva.«</p>
                <p>Tudi meni je odleglo. Po tisti cesti smo se morali kar nekajkrat peljati.</p>
            </div>
            <div type="ss1">
                <pb n="(130)" xml:id="pb.130"/>
                <pb n="131" xml:id="pb.131"/>
                <head>Pozabljen</head>
                <p>Leta 2004 sem želel nadaljevati terenske preglede
                    v južnem delu Calakmulske biosfere. Doslej pridobljene izkušnje so kazale, da za
                    učinkovito in čim bolj ekonomično delo v odročnih krajih eno vozilo ne
                    zadostuje. S seboj je namreč poleg vse opreme treba peljati hrano, vodo, bencin
                    in seveda delavce. Na eno samo kamioneto, s katero smo delali doslej, smo lahko
                    naložili tako malo, da smo se morali zaradi ponovne oskrbe pogosto vračati v
                    naseljene kraje in zato prekinjati delo. INAH mi je tudi tokrat posodil vozilo.
                    Zopet je bila to siva kamioneta dodge, ki smo jo uporabljali že v prejšnjih
                    sezonah in je bila zdaj že precej zdelana. S projektnimi sredstvi – tokrat je
                    raziskave financiral <hi rend="italic">National Geographic Society</hi> – in s
                    posredovanjem prijatelja pa sem v ZDA, v Kaliforniji, kupil še rabljeno
                    kamioneto GMC s štirikolesnim pogonom in jo uvozil v Mehiko. <hi rend="italic"
                        >La gris</hi> ('siva') in <hi rend="italic">la blanca</hi> ('bela') sta bili
                    poslej običajni oznaki, ki smo ju uporabljali za obe vozili. INAH mi je posodil
                    tudi električni generator, ki je bil nujen za nemoteno uporabo fotoaparatov,
                    satelitskih telefonov in elektronskega teodolita.</p>
                <p>Od prejšnjih sodelavcev, ki so bili skoraj vsi službeno zadržani, se je vabilu na
                    teren odzval samo Adrián Baker Pedroza, ki se je že leta 2002 izkazal kot
                    odličen terenski delavec, pripraven za kakršnokoli delo in še posebno vešč
                    fotografske dokumentacije, za katero sem ga zadolžil tudi tokrat. Kljub svojemu
                    vzdevku Vaquero ('Kavboj'), ki se ga je prijel veliko bolj kot ime, je namesto s
                    kakšno kravo ali konjem prišel s svojim džipom, ki nam je resnici na ljubo
                    prišel veliko bolj prav. Pridružil se nam je tudi Atasta Flores Esquivel,
                    absolvent arheologije, ki mi ga je kot dobrega poznavalca Majev in terenskega
                    dela, zlasti kartiranja, svetoval prijatelj v Méxicu. V Campecheju pa sem našel
                    še Raymunda Gonzáleza Heredio, ki je zaposlen na tamkajšnji univerzi in je več
                    let sodeloval pri raziskavah v Calakmulu.</p>
                <p>Raymundo je predlagal, da se najprej ustavimo v vasi Centenario, ki leži 50
                    kilometrov vzhodno od mesta Escárcega, ob cesti, ki pelje v Chetumal; tam je
                    namreč poznal nekaj ljudi. Res smo pridobili za sodelovanje nekaj domačinov, ki
                    so svojčas <pb n="132" xml:id="pb.132"/><figure>
                        <graphic url="media/039.jpg"/>
                        <head>Južno pročelje ene od dveh večjih stavb v Olvidadu gleda na kolovoz,
                            ki vodi od Buenfila proti Villahermosi.</head>
                    </figure>drvarili na območju biosfere in se znali znajti v gozdu, niso pa
                    poznali arheoloških najdišč. Predlagali so, da v vasi Constitución, ki leži 25
                    kilometrov naprej proti vzhodu ob isti cesti, najdemo moža po imenu Ciriaco, ki
                    da je bil čiklero in gozdne razmere, gotovo pa tudi ruševine, dobro pozna.</p>
                <p>Podali smo se torej v Constitución, kjer so nas napotili proti hiši na severnem
                    robu vasi. V odziv na naš pozdrav je iz nje stopil črnolas in zagorel mož, gol
                    do pasu, resnega obraza, star okoli 50 let. Z Raymundom sva mu razložila naše
                    namene. Ciriaco Requena Sandoval je povedal, da je res veliko delal v biosferi
                    in da pozna ruševine nedaleč od Villahermose, nekdanje centrale čiklerov v
                    južnem delu Calakmulske biosfere. Govoril je počasi, preudarno in zadržano.
                    Videti je bil celo nezaupljiv in ni kazal nobenega navdušenja za sodelovanje z
                    nami. Ko je beseda nanesla na plačilo, je preprosto odvrnil, da ima za tak denar
                    dovolj dela že v vasi, saj ga iščejo za gradnjo lesenih hiš in druga opravila.
                    Toda iz njegovih besed in vprašanj, ki nam jih je postavljal, je bilo moč <pb
                        n="133" xml:id="pb.133"/><figure>
                        <graphic url="media/040.jpg"/>
                        <head>Na strešnem grebenu druge večje stavbe v Olvidadu so na severni strani
                            ohranjeni ostanki štukaturnega okrasja.</head>
                    </figure>razbrati, da razmere v džungli resnično pozna in se zaveda težav, a da
                    jih zna tudi reševati. Začutil sem, da ga moram pridobiti. Ko sem mu ponudil
                    višje plačilo kot sprva in dodal, da pri plačevanju vedno upoštevam učinkovitost
                    vsakega posameznika, je privolil. Dogovorili smo se, da se opremimo z vsem
                    potrebnim in čez dva dni odrinemo.</p>
                <p>Šele kasneje sem spoznal, da je bil tisti trenutek začetek tesnega in pristnega
                    prijateljstva, ki še vedno traja. Med domačini, ki sem jih doslej spoznal, je
                    Ciriaco Requena gotovo najboljši poznavalec dreves, živali, razmer in
                    spretnosti, ki so potrebne za preživetje in delovanje v tropskem gozdu;
                    zanesljiv, preračunljiv, iznajdljiv in učinkovit.</p>
                <p>Po glavni cesti smo se iz naselja Constitución odpeljali proti vzhodu do vasi
                    Conhuás in tam zavili proti jugu, po edini asfaltirani cesti, ki vodi v osrčje
                    neposeljene biosfere. Cesto so zgradili pred leti izključno zato, da bi
                    obiskovalcem omogočili dostop do okoli 60 kilometrov oddaljenega arheološkega
                    najdišča Calakmul. Blizu <pb n="134" xml:id="pb.134"/>50. kilometra, kjer sta
                    takoj vzhodno od ceste dve na pol porušeni leseni kolibi – ostanki nekdanjega
                    tabora Central Buenfil – smo zavili na levo, na kolovoz, ki pelje proti
                    jugu.</p>
                <p>Pot do Villahermose sem že poznal. Že leta 2002 smo prišli do tja in našli dve ne
                    posebno veliki najdišči vzhodno od nekdanjega tabora. Potem ko so ga pred leti
                    zapustili čikleri, je imela tam svoj tabor vojska, v devetdesetih letih pa je
                    uprava biosfere začela graditi nekakšen raziskovalni center; postavili so nekaj
                    hiš, a del niso zaključili. Kolovoz občasno uporabljajo nadzorniki biosfere in
                    vojska, zato je bil brez večjih preprek, napredovanje pa je bilo kljub vsemu
                    zelo počasno; tovornjaki, ki so pred leti vozili gradbeni material v
                    Villahermoso, so na blatnih odsekih napravili ogromne luknje, marsikje pa
                    štrlijo iz tal velike skale, ki jih je treba zelo previdno preplezati. Na eni od
                    njih sem pred dvema letoma zlomil ohišje diferenciala, katerega olje je izteklo
                    in tudi vojaki, ki so slučajno prišli mimo, niso mogli pomagati; sreča v nesreči
                    je bila, da to ni bil diferencial glavne pogonske osi, temveč prednje, ki je
                    služila ob vključitvi štirikolesnega pogona, tega pa smo zaradi suhega terena
                    lahko pogrešali.</p>
                <p>Po dveh urah vožnje je kolovoz zavil proti vzhodu in po nekaj kilometrih se je na
                    levi pokazala okoli 10 metrov visoka, precej porušena, a še vedno impresivna
                    stavba z visokim strešnim grebenom – okrasnim zidom, preluknjanim z ozkimi
                    pravokotnimi linami. Tu smo se bili ustavili že leta 2002, ker sem hotel
                    preveriti poročilo skupine mehiških arheologov izpred nekaj let, v katerem so te
                    ruševine poistovetili z najdiščem Pared de los Reyes, ki sta ga v tridesetih
                    letih 20. stoletja obiskala Cyrus Lundell in Karl Ruppert. Čudno se mi je zdelo,
                    da tako Lundell kot Ruppert pravita, da sta šla iz Villahermose proti zahodu in
                    severozahodu, medtem ko te ruševine ob kolovozu ležijo okoli 10 kilometrov
                    severno od Villahermose, kar 13 kilometrov vzhodno od koordinat, ki jih daje
                    Ruppert za Pared de los Reyes. Ko smo pregledali okolico, smo ugotovili, da gre
                    za precejšen kompleks ruševin in da se v goščavi, nekaj deset metrov od stavbe
                    ob kolovozu, skriva še ena, zelo podobna, le da so na strešnem grebenu ohranjeni
                    tudi ostanki človeških figur in grotesknih mask, izdelanih v štuku in podobnih
                    tistim, ki jih omenjata Lundell in Ruppert. Kljub temu je bilo mogoče ugotoviti,
                    da se niti lega obeh stavb niti njun videz <pb n="135" xml:id="pb.135"/>ne
                    skladata z Ruppertovimi fotografijami in načrtom najdišča Pared de los
                    Reyes.</p>
                <p>Očitno je torej šlo za drugo lokaliteto. Spomnil sem se, da je na Arheološki
                    karti ozemlja Majev, ki jo je leta 1940 izdelal <hi rend="italic">Middle
                        American Research Institute</hi> Univerze Tulane v New Orleansu, severno od
                    Villahermose registrirano najdišče z imenom Olvidado ('Pozabljen'); na
                    kartotečnem listku tega najdišča je zapisano, da o njem poroča Lundell, ne da bi
                    ga imenoval, na strani 158 svojega članka Archaeological discoveries in the Maya
                    area, objavljenega leta 1933.<note place="foot" xml:id="ftn16" n="16">
                        <hi rend="italic">Proceedings of the American Philosophical Society</hi> 72,
                        št. 3.</note> Na navedenem mestu Lundell pravi, da je po odkritju Calakmula
                    konec leta 1931 njegova odprava odšla v Central Buenfil, se tam oskrbela in se
                    tretjega januarja zjutraj odpravila proti jugu po zelo naporni poti, ki je
                    zgodaj popoldne zavila proti vzhodu vzdolž obrežja nekdanjega calakmulskega
                    jezera. Najbolj zanimiva struktura ob tej poti, nadaljuje Lundell, je masivna
                    stena, ki se dviguje v treh nadstropjih; gornji dve imata ozke, oknom podobne
                    odprtine, ki spominjajo na tiste na stavbi Paloma v Uxmalu.</p>
                <p>Vse kaže, da današnji kolovoz proti Villahermosi še vedno poteka tako kot
                    nekdanja mulovodska pot, po kateri je hodil Lundell: od tabora Buenfil vodi
                    proti jugu, ko pa doseže Bajo El Laberinto, zavije proti vzhodu vzdolž
                    severovzhodnega roba te obsežne kotline, ki se razteza od Villahermose proti
                    severozahodu do Calakmula in za katero je Lundell menil, da je preostanek
                    nekdanjega jezera (morda je imel prav, saj so raziskave pokazale, da so vsaj
                    nekateri <hi rend="italic">bajos</hi> nekoč v resnici bili jezera). Poleg lege
                    pa se tudi značilnosti stavbe ob kolovozu proti Villahermosi zelo dobro skladajo
                    z Lundellovimi podatki: napušč, ki zaključuje spodnji del južne fasade, in
                    odprtine v dveh nivojih strešnega grebena v resnici dajejo vtis treh nadstropij
                    in spominjajo na strukturo El Palomar v Uxmalu, pomembnem poznoklasičnem centru
                    v državi Yucatán na severu polotoka.</p>
                <p>To je bil torej Olvidado, uganka, kje je Pared de los Reyes, pa je ostala leta
                    2002 nerešena. To smo hoteli ugotoviti v tej sezoni.</p>
            </div>
            <div type="ss1">
                <pb n="(136)" xml:id="pb.136"/>
                <pb n="137" xml:id="pb.137"/>
                <head>Kje je Pared de los Reyes?</head>
                <p>Kmalu zatem, ko smo pustili za sabo Olvidado, je
                    kolovoz znova zavil proti jugu. Teren se je spustil v Bajo El Laberinto, ki je
                    bil suh in ni povzročal težav. Po nekaj kilometrih gostega grmičevja in nizkega
                    drevja smo prevalili še zadnjo nizko vzpetino in pozno popoldne zapeljali na
                    odprt, z visoko travo preraščen prostor – nekdanjo pristajalno stezo tabora
                    Villahermosa.</p>
                <p>Vožnja od Buenfila do Villahermose je trajala dobre štiri ure. Moj časovni rekord
                    za teh 40 kilometrov, ki sem jih že velikokrat prevozil, je tri ure in deset
                    minut, a sem ga dosegel le ob najbolj ugodnih razmerah – če vozilo ni bilo
                    preveč natovorjeno in če na poti ni bilo ovir, kar pa se je le redko
                    zgodilo.</p>
                <p>Nekoč je bila Villahermosa pomembna <hi rend="italic">central chiclera</hi>,
                    zbirni center za čikle in kraj, kjer so se nabiralci lahko oskrbeli z vsem
                    potrebnim. Posredniki so dragoceno surovino odvažali z manjšimi letali, za
                    katera sta bili urejeni kar dve pristajalni stezi, izsekani skozi džunglo v
                    obliki križa. Videz, ki ga daje Villahermosa danes, pa komajda upravičuje njeno
                    ime, ki pomeni 'lepo mestece'. Pristajalni stezi sta preraščeni z visoko travo
                    in grmičevjem. Od nekdanjih hiš je ostala samo ena, ki je deloma zidana, a jo je
                    zob časa že močno načel; pred leti zgrajene, toda nedokončane stavbe nesojenega
                    raziskovalnega centra se dvigajo iz šavja kot neprijetni dokazi zgrešene
                    investicije, okoli njih pa so raztreseni kovinski in plastični sodi, okamenele
                    vreče cementa, deske in podobna krama, ki priča o nenadni prekinitvi del.</p>
                <p>Kljub vsemu je bila Villahermosa za nas ugodno mesto. V bližini je aguada, ki se
                    skoraj nikoli ne izsuši. Namestili smo se v hišah in tako imeli manj dela z
                    urejanjem tabora. Našli smo tudi pokrov kovinskega soda, ki je bil zelo primeren
                    za peko tortilj.</p>
                <p>Naslednje jutro sem Ciriacu naročil, naj s še dvema delavcema pregleda, kakšen je
                    kolovoz, ki je nekoč povezoval Villahermoso s taborom La Esperanza, oddaljenim
                    kakih 70 kilometrov proti severozahodu. Ob tem kolovozu naj bi namreč bile,
                    nedaleč od Villahermose, večje ruševine, ki jih je poznal Ciriaco. Spomnil sem
                    ga, da bomo tja šli z vozili in da naj zato pazi, da pri sekanju <pb n="138"
                        xml:id="pb.138"/><figure>
                        <graphic url="media/045.jpg"/>
                        <head>Ob kolovozu, vrezanem preko nekdanjega mesta, ki smo ga poimenovali
                            Yaxnohcah, je videti profil tlaka, ki je prekrival trg, in ruševin
                            stavbe, ki je bila postavljena nanj.</head>
                    </figure>grmovja ne bodo puščali prekratkih štrcljev, ki bi lahko predrli gume.
                    Preden sem končal, me je prekinil:</p>
                <p>»Ne ne, sekali bomo dovolj visoko, dvajset ali trideset centimetrov, tako da bodo
                    kolesa upognila štrclje.«</p>
                <p>Čutil sem, da Ciriaco govori kot poznavalec, čeprav takrat še nisem vedel, kako
                    dobro obvlada svoje delo.</p>
                <p>Ostali smo uredili tabor, zatem pa enega od velikih plastičnih sodov, ki smo jih
                    našli v Villahermosi, postavili na vozilo, se zapeljali do aguade in ga
                    napolnili z vodo. Tako smo za pot proti zahodu povečali rezerve, ki so bile
                    doslej omejene na dve petdesetlitrski posodi. Naš najstarejši delavec, don
                    Germán, je bil zadolžen predvsem za red v taboru in pripravo hrane.</p>
                <p>Ciriaco se je s svojo ekipo vrnil zvečer. Vsi so bili vidno izčrpani – nič
                    čudnega, dan je bil zelo vroč – a je Ciriaco takoj <pb n="139" xml:id="pb.139"
                    />pristopil k meni, da mi poroča o opravljenem delu. Že po nekaj besedah sem ga
                    ustavil:</p>
                <p>»Kasneje. Najprej popijte in pojejte, potem se pogovorimo.«</p>
                <p>Prikimal je in umolknil, njegov pogled je bil povsem hladen, a šele kasneje se mi
                    je zazdelo, da je prav od tistega trenutka njegov odnos do mene postal drugačen,
                    manj zadržan. Najbrž je takrat prvič videl, da so v naši ekipi na prvem mestu
                    osnovne potrebe vsakega posameznika: delo, zaradi katerega smo tu, je pomembno,
                    a ne bolj kot človek, ki ga opravlja. Na naših odpravah je vedno marsičesa
                    manjkalo, toda kar smo imeli, je bilo na razpolago vsem: kava, rum, sladkarije
                    ali karkoli že. Načelo, ki sem ga skušal uveljaviti, je bilo: pri porabi bodimo
                    racionalni, ampak dokler zaloge so, si jih delimo vsi, tako kot vse napore,
                    nadloge in pomanjkanja.</p>
                <p>Po večerji smo sedli k ognju in Ciriaco je povedal, da prvih nekaj kilometrov ne
                    bo težav, zatem pa da je kolovoz precej zaraščen. Na križišču, od koder se od
                    glavnega kolovoza, ki vodi proti severozahodu, odcepi drug v jugozahodno smer,
                    so zavili na levo in prišli do aguade La Fama. Ciriacu sem namreč bil rekel, da
                    je ta aguada za nas pomembna referenčna točka: Karl Ruppert omenja, da Pared de
                    los Reyes, ki sem ga hotel najti, leži severozahodno od tabora La Fama.</p>
                <p>Naslednji dan smo se odpravili z vsemi vozili in vso opremo iz Villahermose po
                    kolovozu proti severozahodu. Potem ko smo očistili 5 kilometrov, smo pozno
                    popoldne med visokimi drevesi našli primeren prostor za tabor. Od tam se je
                    namreč teren začel spuščati v močno zaraščen <hi rend="italic">bajo</hi>, ki
                    zaradi nizke in trnaste goščave nikakor ni primerno okolje za tabor, razen tega
                    nas je do ruševin, ki jih je poznal Ciriaco, ločil le še slab kilometer.</p>
                <p>Ko smo naslednje jutro prečkali <hi rend="italic">bajo</hi>, se je teren začel
                    dvigovati in nizko rastje je prešlo v visoki <hi rend="italic">ramonal</hi>,
                    gozd z visokimi drevesi, med katerimi prevladuje vrsta <hi rend="italic"
                        >ramón</hi><note place="foot" xml:id="ftn17" n="17">
                        <hi rend="italic">Brosimum alicastrum</hi>.</note>. Drevo ima okusne sadeže
                    in, zanimivo, ruševine večjih majevskih mest so običajno prav na terenih, ki jih
                    danes prekriva <hi rend="italic">ramonal</hi>. Gotovo obstaja povezava med
                    lastnostmi tal, ki so za rast teh dreves posebno primerna, in vzvišenimi tereni,
                    ki so jih za večja naselja najraje izbirali Maji.</p>
                <pb n="140" xml:id="pb.140"/>
                <figure>
                    <graphic url="media/041.jpg"/>
                    <head>Pogled proti severovzhodu na mestno jedro najdišča Yaxnohcah (3D model:
                        Tomaž Podobnikar).</head>
                </figure>
                <p>Ruppertove odprave so uporabljale samo ozke mulovodske steze čiklerov. V drugi
                    polovici 20. stoletja, ko je postalo pomembnejše izkoriščanje lesa, pa so z
                    buldožerji odprli drvarske kolovoze, po katerih so lahko vozili tovornjaki in
                    kakršen je bil tudi ta, po katerem smo hodili. Stroj, ki ga je odstrgal, je
                    zapeljal prav čez osrednji del nekdanjega majevskega mesta: potem ko smo opazili
                    nekaj ruševin na levi in desni, smo zakoračili v strm klanec, kolovoz se je
                    ugreznil v nekakšen žleb in na obeh straneh smo ugledali profile tlaka
                    nekdanjega trga: plasti drobnih kamnov, ki jih je prekrivala debela plast
                    ometa!</p>
                <p>Ko se je teren zopet zravnal, je Ciriaco pokazal na desno:</p>
                <p>»Tu je.«</p>
                <pb n="141" xml:id="pb.141"/>
                <figure>
                    <graphic url="media/042.jpg"/>
                    <head>Material za gradnjo svojih stavb so Maji izsekali iz apnenčaste skalnate
                        podlage, ki marsikje moli iz tal, zato je večje in manjše kamnolome moč
                        najti na mnogih arheoloških najdiščih ali v njihovi neposredni bližini.
                        Kamnolom na sliki nam je vlil upanja pri prvem iskanju najdišča Pared de los
                        Reyes.</head>
                </figure>
                <p>Ustavili smo se. Le nekaj metrov stran je bilo med drevesi videti vznožje in del
                    pobočja ogromne groblje kamenja. Tudi ko smo se približali, zaradi poraščenosti
                    nismo mogli oceniti velikosti in višine stavbe. Povzpeli smo se po njenem južnem
                    pobočju in stopili na precej obsežno ploščad, na kateri so štrlele kvišku
                    ruševine treh manjših stavb: večja ob severnem robu, dve manjši pa na vzhodni in
                    zahodni strani. Ugotovili smo, da smo na mogočni prisekani piramidi; rahla
                    izboklina vzdolž južnega pobočja ruševine je dajala slutiti, da se je tam nekoč
                    vzpenjalo stopnišče do gornje ploščadi, na kateri so stali trije templji.
                    Triadna skupina! Stavbe s takšno konfiguracijo so bile v modi predvsem v pozni
                    predklasični dobi, torej v času od 3. stoletja pr. n. št. do 3. stoletja n. št.
                    Veliko jih je na severu sosednje Gvatemale, v pokrajini Petén, ki je z
                    arheološkega vidika sorazmerno dobro raziskana. Prav tam so zrasla prva velika
                    majevska mesta, med katerimi izstopajo Tintal, Nakbé in El Mirador.</p>
                <p>Bežen pregled okolice piramide je razkril, da se stavbe precejšnjih razsežnosti
                    nadaljujejo v vse smeri. Glede na piramido s triadno skupino je bilo prav
                    verjetno, da smo sredi pomembnega <pb n="142" xml:id="pb.142"/>predklasičnega
                    centra, katerega obseg in značilnosti bo treba preučiti. To nalogo sem prepustil
                    Atasti in Vaqueru, s Ciriacom in Raymundom pa smo se podali naprej po kolovozu
                    proti severozahodu. Naš namen je bil locirati najdišče Pared de los Reyes, ki je
                    glede na Lundellove in Ruppertove podatke moralo biti le nekaj kilometrov
                    stran.</p>
                <p>Cyrus Lundell poroča, da je njegova odprava 9. januarja 1932 ob zori odšla iz
                    Villahermose po poti, ki je vodila proti zahodu vzdolž jugozahodnega roba
                    nekdanjega calakmulskega jezera (Bajo El Laberinto). Potem ko so šli mimo
                    opuščenega tabora La Fama, kjer so se leta 1929 z noži in puškami spopadli
                    čikleri iz Campecheja in Gvatemale, so opoldne prispeli, kot pravi Lundell, do
                    ene najbolj zanimivih majevskih ruševin, ki jo krasijo v štuku upodobljene
                    človeške figure s turbani, podobnimi kronam, zaradi česar ji čikleri pravijo
                    Pared de los Reyes, 'Stena kraljev'.</p>
                <p>Kasneje, leta 1934, je Pared de los Reyes obiskala odprava Karla Rupperta.
                    Njegovi podatki o položaju najdišča sovpadajo z Lundellovimi, a so bolj popolni.
                    Ruppert pravi, da so se od aguade La Fama odpravili z mulami proti severozahodu
                    in po dveh urah ježe prispeli do aguade Unión, ruševine Pared de los Reyes pa da
                    so bile 10 do 15 minut hoda severozahodno od te aguade.</p>
                <p>Ciriaco in nekateri drugi ljudje, s katerimi smo že bili govorili, so poznali
                    aguado in bivši tabor La Fama, nihče pa ni slišal za kak tabor ali aguado po
                    imenu Unión. Tokrat smo imeli s seboj prenosni računalnik s kartografskimi
                    podatki, ki smo jih dobili na spletnem mestu mehiške Nacionalne komisije za
                    poznavanje in rabo biodiverzitete (<hi rend="italic">Comisión Nacional para el
                        Conocimiento y Uso de la Biodiversidad</hi>). Ta državna ustanova je na
                    podlagi letalskih fotografij izdelala karte poti, aguad, vegetacije in drugih
                    elementov naravnega okolja na območju Calakmulske biosfere. Tako smo na teh
                    kartah našli aguado La Fama, do katere so Ciriaco in njegova dva pomagača pred
                    dvema dnevoma že prišli, pa tudi aguado, ki leži v ravni črti 6,5 kilometra
                    severozahodno od aguade La Fama, torej na razdalji, ki – upoštevajoč vijugaste
                    mulovodske poti – dokaj dobro ustreza dvema urama hoda, ki ju omenja Ruppert.
                    Poleg tega smo ugotovili, da ta aguada leži 2,3 kilometra vzhodno od Ruppertovih
                    koordinat za Pared de los Reyes, torej znotraj ranga znanih napak v koordinatah,
                    ki jih daje Ruppert za razna najdišča. Zelo verjetno je bilo torej, da gre za
                    aguado Unión.</p>
                <pb n="143" xml:id="pb.143"/>
                <p>Da bi prišli do nje, smo vstavili njene koordinate v navigator GPS in najprej
                    sledili opuščenemu kolovozu proti severozahodu, zatem pa smo na križišču, od
                    koder je drug in še veliko bolj zaraščen kolovoz vodil proti severu, zavili na
                    desno. Ob poti nam je vzbudil pozornost manjši kamnolom: na nekaj kvadratnih
                    metrih so molele iz tal skale z nekaj gladko odrezanimi navpičnimi površinami.
                    Takšni kamnolomi so zelo pogosti v bližini nekdanjih majevskih naselij; najdba
                    nam je vlila dodatnega upanja, da smo na pravi poti, tudi zato, ker Ruppert
                    poroča, da so med hojo proti aguadi Unión naleteli na kamnolom.</p>
                <p>Izsekavanje poti je bilo tako naporno, da smo prišli do aguade šele pozno
                    popoldne; bila je izsušena in prerasla z visoko travo. Takoj smo se morali
                    obrniti, saj nas je do tabora ločilo dobrih <figure>
                        <graphic url="media/043.jpg"/>
                        <head>V koreninah nekaterih vrst dreves je dovolj vode za nujne
                            primere.</head>
                    </figure><pb n="144" xml:id="pb.144"/>osem kilometrov. Vrnili smo se v trdi temi
                    in povsem izčrpani. Za začetek sezone, ko smo bili še povsem brez kondicije, je
                    bil ta pohod uničujoč. Nekaj požirkov viskija nam je pomagalo, da smo prišli k
                    sebi, optimizem pa sta dvignila tudi Atasta in Vaquero: pri pregledovanju terena
                    južno od piramide ob kolovozu sta naletela na skupine velikih stavb, raztresene
                    na večji površini; čeprav še nista mogla ugotoviti, kako daleč segajo, je bilo
                    jasno, da gre za obsežen in pomemben center. Ker je bilo to prvo veliko najdišče
                    te sezone, se nam je porodila ideja, da ga poimenujemo <hi rend="italic"
                        >Yaxnohcah</hi> ali 'Prvo veliko mesto'. Sklenili smo, da ga podrobneje
                    pregledamo med kartiranjem, v drugi fazi sezone, zdaj pa se bomo posvetili
                    iskanju ruševin Pared de los Reyes.</p>
                <p>Po večerji smo obsedeli ob ognju, komarjev ni bilo, večer je bil skoraj
                    romantičen in Ciriaco se je prvič razgovoril. Povedal je, da je pravzaprav iz
                    Gvatemale in da je prišel v Mehiko kot mlad čiklero. Meja, ki poteka čez te
                    neposeljene gozdove, še danes ni nikakršna prepreka, nekoč pa so čikleri redno
                    hodili z ene na drugo stran; gozd je bil na obeh straneh, ljudje so govorili
                    isti jezik in iskali isto dragoceno surovino. Ciriaco je nekega dne prišel v
                    Villahermoso, da se oskrbi s potrebnim živežem. Čeprav je povsod vladal zakon
                    džungle in močnejšega, spori pa so se marsikdaj končali z umori, se mu je na tej
                    strani zdelo okolje bolj umirjeno in je ostal. Odjemalcev čikleja ni zanimalo,
                    od kod so ljudje, temveč kako dobri delavci so. Ciriacovo zgodbo smo z
                    zanimanjem poslušali, pogovor pa je neizogibno nanesel tudi na plenjenje
                    ruševin, dejavnost, ki se ji je upiral le redkokateri čiklero. Povedal je, da
                    tega na mehiški strani ni nikoli počel, prej v Gvatemali pa zelo pogosto.
                    Govoril je o raznih najdiščih, na katerih je 'delal', o načinu kopanja, o
                    predmetih, ki jih je našel, o naročnikih, o zaslužku, ki ni bil slab, a je
                    izpuhtel tako hitro, kot je prišel … Če odmislimo nezakonitost tega početja, je
                    bil občudovanja vreden profesionalec. Med vsemi domačini, ki sem jih spoznal, je
                    bil Ciriaco edini, ki je o tem govoril brez dlake na jeziku. Seveda je vedel, da
                    ga zaradi tega nihče ne more preganjati, nihče mu ničesar ne more dokazati.
                    Kljub temu se mi je zazdelo, da nam je začel tudi zaupati. In kasneje je ob
                    neštetih priložnostih dokazal, da je zaupanja vreden tudi sam.</p>
                <p>Sredi noči nas je prebudila huda nevihta. Ker visečih mrež nismo z ničimer
                    zaščitili pred morebitnim dežjem, smo jutro <pb n="145" xml:id="pb.145"
                    />dočakali premočeni. Ob ognju smo se skušali ogreti in za silo posušiti stvari.
                    Ciriaco je napomnil, da moramo naslednjič nabaviti polivinilno folijo. Čikleri
                    se v vsakem taboru namestijo za več dni ali tednov in zato napravijo zavetišča s
                    streho iz palmovega listja, v našem primeru pa se takšno delo ne bi
                    izplačalo.</p>
                <p>Da ne bi pri iskanju najdišča Pared de los Reyes vsak dan izgubljali preveč
                    energije s pešačenjem, smo z Raymundom, Atasto, Vaquerom in Ciriacom vzeli
                    najpomembnejšo opremo in se utaborili pri aguadi, ki smo jo našli prejšnji dan.
                    Ker pa je bila izsušena, smo se z ostalimi delavci dogovorili, da ostanejo v
                    prvem taboru in nam vsak dan prinesejo vodo.</p>
                <p>V naslednjih treh dneh smo podolgem in počez prehodili območje severozahodno od
                    aguade. Našli smo vrsto manjših ruševin, nekaj kamnolomov in celo ostanke iz
                    kamnov narejene poti, ki je bila široka okoli dva metra, nad okoliškim terenom
                    pa se je ponekod dvigala do višine metra in pol. Takšne poti, ki jih imenujemo z
                    majevskim izrazom <hi rend="italic">sacbé</hi> ('bela pot'), so povezovale
                    naselja, pa tudi posamezne arhitektonske skupine znotraj posameznih mest. Čeprav
                    Maji niso uporabljali kolesa – tudi v lončarstvu ne – in zato tudi voz niso
                    imeli, so takšne poti ali ceste, v nekaterih primerih precej mogočne
                    konstrukcije, močno olajševale gibanje, zlasti preko niže ležečih, gosto
                    zaraščenih in v deževni dobi zamočvirjenih terenov (<hi rend="italic"
                    >bajos</hi>). Naš <hi rend="italic">sacbé</hi>, dolg okoli 800 m, je povezoval
                    večjo skupino porušenih stavb z dvema kamnolomoma proti jugu.</p>
                <p>Ciriaco je imel priložnost, da pokaže vrsto svojih sposobnosti. Ko nam je neko
                    popoldne, ko smo bili še daleč od tabora, zmanjkalo vode, je vneto pregledoval
                    drevje in končno našel, kar je iskal: drevo <hi rend="italic">álamo</hi>,
                    katerega korenine so se razpredale daleč naokoli. Izbral je eno, ki je bila
                    skoraj vsa na površini, odstranil nekaj zemlje in jo s hitrima zamahoma mačete
                    dvakrat presekal; iz okoli dva metra dolgega kosa, ki ga je iztrgal, se je
                    nateklo za kak kozarec belkaste, a odrešujoče vode. Tokrat je bilo korenin
                    dovolj, da smo si žejo vsaj za silo potešili, vendar dreves, ki zadržujejo vodo
                    v koreninah – poleg omenjenega tudi <hi rend="italic">amapola</hi> in <hi
                        rend="italic">matapalo</hi> – še zdaleč ni povsod na voljo.</p>
                <p>Ob drugi priložnosti sva s Ciriacom, medtem ko sta Vaquero in Atasta risala skico
                    manjše skupine ruševin, pregledovala teren zahodno od našega zasilnega tabora in
                    zaslišala petje ptic, <pb n="146" xml:id="pb.146"/><figure>
                        <graphic url="media/044.jpg"/>
                        <head>Gnezda ptic <hi rend="italic">oropéndolas</hi>.</head>
                    </figure>imenovanih <hi rend="italic">oropéndolas</hi><note place="foot"
                        xml:id="ftn18" n="18">
                        <hi rend="italic">Psarocolius montezuma</hi>.</note>, ki si na drevesih
                    napravijo značilna viseča gnezda. Te niso nikoli daleč od vode, je pripomnil
                    Ciriaco, in to mu je dalo misliti, da je v bližini izsušene aguade, ob kateri
                    smo taborili, še kakšna druga, ki ima vodo. Hotela sva jo najti, ne le zaradi
                    vode, temveč tudi zato, ker suha aguada ob taboru nemara sploh ni bila aguada
                    Unión in smo iskali na napačnem terenu. Čez čas je Ciriaco z mačeto pokazal med
                    drevje: tu je nekoč bila mulovodska steza, <hi rend="italic">camino de
                        arria</hi>. Ker nisem videl nobene poti, mi je pokazal korenine dreves <hi
                        rend="italic">ramón</hi>, ki so jih nekoč oglodale mule. Ker so te steze
                    vedno vodile od ene do druge aguade, sva ji sledila, vendar naju je pripeljala v
                    neki <hi rend="italic">bajo</hi>, kjer je ni bilo mogoče več prepoznati.</p>
                <p>Razmere, v katerih smo delali, so nas iz dneva v dan bolj težile. Hranili smo se
                    v glavnem s konzervami, prepečencem in krekerji, vode, ki so nam jo vsak dan
                    mukoma prinašali, pa je bilo komaj za pitje in jutranjo kavo. Izplakovanju rok
                    in obraza <pb n="147" xml:id="pb.147"/>smo lahko namenili zelo skope količine,
                    pa še te so imele vse manjši učinek: zaradi vsakodnevnega močnega znojenja je
                    voda z zamaščene kože kar spolzela. Ni nam zmanjkalo volje, toda po četrtem
                    dnevu prečesavanja terena smo morali priznati poraz: arheoloških ostankov sicer
                    ni manjkalo, toda znamenite stavbe s štukaturami ni bilo nikjer. Pregledali smo
                    obsežno območje in se od aguade pri našem taboru vsekakor oddaljili veliko več
                    kot 15 minut hoda, ki jih omenja Ruppert, vse do koordinat, ki jih daje za Pared
                    de los Reyes in ki padejo 2,5 kilometra severozahodno od aguade. Toda vsi napori
                    so bili zaman. Ali je kraj zaklet? Je mogoče, da smo vendarle kaj izpustili? Ali
                    pa aguada, pri kateri smo taborili, sploh ni bila Ruppertova aguada Unión?</p>
                <p>Odgovor smo dobili šele naslednje leto.</p>
            </div>
            <div type="ss1">
                <pb n="(148)" xml:id="pb.148"/>
                <pb n="149" xml:id="pb.149"/>
                <head>Zmota</head>
                <p>Zaloge so nam pošle in morali smo se vrniti v
                    civilizacijo. Tudi vozila so potrebovala mehanika, da o vulkanizerju ne
                    govorimo. Ciriaco je omenil, da v Xpujilu živi Guadalupe Lozano, njegov
                    prijatelj in nekdanji družabnik, ki nam kot dober čiklero gotovo lahko koristi.
                    Don Guadalupe se je spomnil, da je pred leti videl večje ruševine blizu tabora
                    El Tintal, jugozahodno od aguade La Fama, in privolil, da nas pelje tja. Vzel je
                    tudi sina Raúla, Ciriaco pa je namesto dosedanjih, ki jih ponoven odhod ni
                    mikal, v svoji vasi našel tri druge delavce.</p>
                <p>Raymundo mi je pravil, da je pred leti s svojimi kolegi z univerze prišel do
                    Oxpemula, velikega najdišča, ki ga je leta 1934 odkril Karl Ruppert. Tako kot
                    več drugih je tudi to najdišče veljalo za izgubljeno vse do ponovnega odkritja,
                    ki ga je omenjal Raymundo in o katerem je bilo objavljeno samo eno, zelo skopo
                    poročilo. Zato me je seveda zanimalo, kje in v kakšnem stanju je Oxpemul. Čudno
                    se mi je zdelo, da Raymundo, kot je povedal, ni videl nobenih kamnitih
                    spomenikov, saj Ruppert omenja kar 19 stel in 18 oltarjev; tudi če so bili tam
                    na delu plenilci, gotovo niso odnesli kar vseh, saj običajno le odžagajo
                    reliefno obdelane površine. Raymundo je poudaril, da so najdišče obiskali zelo
                    na hitro in zato gotovo niso videli vsega. Torej se je vsekakor izplačalo, da
                    gremo tja in si zadevo natančno ogledamo.</p>
                <p>Razdelili smo se v dve skupini. Z Raymundom, Ciriacom in še dvema fantoma,
                    Andrésom in Gonzalom, smo se utaborili ob aguadi, ki leži pri 27. kilometru
                    ceste od Conhuása proti Calakmulu, od koder se bomo napotili v Oxpemul. Atasta
                    in Vaquero pa sta z ostalimi delavci nadaljevala pot proti Villahermosi, od
                    koder jih bo Guadalupe vodil do El Tintala in ruševin, ki jih je poznal. Poleg
                    treh vozil, ki so nam omogočila delo v dveh skupinah, smo imeli tokrat prvič
                    tudi dva najeta satelitska telefona. Ni bilo misliti, da se bomo kar klicali in
                    neposredno pogovarjali: tudi če bi imeli telefona ves čas vklopljena, zaradi
                    česar bi se baterije hitro izpraznile, bi se redkokdaj lahko doklicali, ker
                    satelitski signal ne prodre skozi drevesne krošnje. Lahko pa smo si pomagali z
                        <pb n="150" xml:id="pb.150"/>glasovnimi sporočili: vsaj enkrat na dan je
                    vsaka ekipa skušala najti dovolj odprt prostor, da je lahko po potrebi poslala
                    sporočilo in preverila, če ji karkoli sporoča druga skupina.</p>
                <p>Naš tabor je bil le nekaj deset metrov od ceste, v prijetno svežem visokem gozdu
                    ob aguadi, ki je imela kar veliko vode. To je bil nedvomno eden lepših taborov,
                    za naše razmere skoraj romantičen; a da ne bo pomote: predstava o sproščenem
                    pikniku ob jezercu s peščeno plažo bi bila hudo zgrešena. Aguade so le večje ali
                    manjše mlake z blatnim obrežjem, na katerem raste trstičje, grmičevje, visoka
                    trava, marsikdaj vse hkrati. Da je vodo mogoče zajeti, je običajno treba
                    položiti hlode, ki omogočijo dostop do mesta, kjer je voda dovolj globoka. Pri
                    zajemanju se praviloma skali in je treba počakati, da se drobci blata posedejo.
                    Kjer je voda, je seveda tudi živalstva več, pa ne le komarjev. Prostor za tabor
                    je treba skrbno očistiti, da bi laže opazili kakšno kačo. K aguadam radi pridejo
                    divji prašiči, ki sicer ne napadajo kar tako, če pa jih kaj razdraži, je hiter
                    umik na kakšno drevo edina rešitev. Pomembni porabniki vode so tudi tapirji,
                    načelno krotki, a dovolj močni, da se ne bojijo ničesar in pomendrajo vse, na
                    kar naletijo na svoji ustaljeni poti. Jaguarji? Ti so gotovo najbolj mogočne
                    mačke srednjeameriškega tropskega gozda, ampak človeka se raje izogibajo.
                    Sledove smo videli večkrat, samo dvakrat pa sem imel srečo, da sem lahko
                    tamkajšnjega kralja živali gledal iz oči v oči; obakrat je stal na kolovozu, a
                    se je že čez nekaj trenutkov dostojanstveno obrnil in izginil v goščavi.</p>
                <p>Ne glede na nevšečnosti nas na naših odpravah razveseli vsaka aguada z vodo. V
                    deževni dobi, ko delajo čikleri, so aguade polne in preskrba z vodo ne
                    predstavlja nobenih težav. Ker pa je za naše delo primerna le sušna doba, ko ni
                    mogoče vedeti, če bo v kateri od aguad voda, je treba vedno pripeljati s seboj
                    zaloge, te pa so seveda omejene. Čeprav ima voda v vseh aguadah značilen vonj in
                    barvo, pač zaradi množice raztopljenih snovi rastlinskega izvora, je povsem
                    primerna tudi za pitje; čikleri jo pijejo kar tako, mi pa jo za vsak slučaj
                    prevremo ali drugače razkužimo. Predvsem pa, če je v bližini aguada, tudi pri
                    porabi vode za pranje perila in umivanje niso potrebni posebni ukrepi
                    varčevanja. Kako božanski je občutek, če si lahko človek po vročem in napornem
                    dnevu od glave do nog spere lepljive izločke s telesa! Kopanje v sami aguadi
                    sicer ni priporočljivo; ne le zaradi kakšnega krokodila, ki morda <pb n="151"
                        xml:id="pb.151"/>še ni zaužil potrebnega obroka, temveč tudi zaradi blata,
                    ki vodo takoj tako skali, da bi bil rezultat takšnega načina snaženja povsem
                    izničen. Z vedrom pa je seveda mogoče zajeti dokaj bistro vodo, ki jo po potrebi
                    še precedimo skozi krpo.</p>
                <p>Mesto za naš tabor ob cesti smo skrbno pregledali, z vejami pometli listje in
                    posekali podrast. Kač nismo videli, sledov večjih živali tudi ne. Sredi aguade
                    je sicer počival krokodil, ki je narekoval previdnost, a se ni zmenil za nas.
                    Šele veja, ki mu jo je zalučal Ciriaco, nas je prepričala, da je še kako
                    živ.</p>
                <p>V bližini je ob cesti stal kovinski stolp, ki so ga občasno uporabljali
                    nadzorniki biosfere in od koder je bilo mogoče videti pomenljivo izboklino na
                    vzhodnem horizontu. »To je glavna piramida Oxpemula,« je rekel Raymundo, »kakih
                    pet kilometrov daleč.« Eden od delavcev je ostal v taboru, ostali pa smo se
                    odpravili tja. Našli smo stezo, ki so jo pred leti odprli Raymundo in njegovi <figure>
                        <graphic url="media/046.jpg"/>
                        <head>Krokodil v aguadi ob cesti proti Calakmulu. </head>
                    </figure><pb n="152" xml:id="pb.152"/>spremljevalci; čeprav je bila že precej
                    zaraščena, je vendar olajšala napredovanje skozi <hi rend="italic">bajo</hi>, ki
                    smo ga morali prehoditi. Potem ko smo prečkali suho strugo potoka Río Desempeño
                    in šli mimo skupine manjših ruševin, se je teren začel dvigati. Vzpenjali smo se
                    čez očitno umetne terase, videvali vse večje kamnite groblje in končno prispeli
                    do največje piramidalne stavbe, visoke okoli 30 m. Raymundo mi je pokazal nizek
                    in podolgovat prizidek, ki da je na Ruppertovem načrtu Oxpemula narisan na
                    napačni strani; bil je prepričan, da je pri izrisu prišlo do pomote in da je
                    načrt zrcalna slika stvarnosti. Splezali smo na razrušeno piramido, ki je
                    ponekod imela izpostavljene dele zidov, in ugotovili, da leži na južnem koncu
                    precej izrazite vzpetine, medtem ko je na Ruppertovem načrtu največja piramida
                    na severnem koncu. Torej njegov plan ni le zrcalno obrnjen, temveč ima tudi
                    sever napačno označen?</p>
                <p>Spustili smo se na trg pred piramido in začeli z Ruppertovim načrtom v rokah
                    hoditi med ruševinami proti severu. Ne le, da nikjer ni bilo nobene stele; bolj
                    ko smo gledali, bolj nam je postajalo jasno, da se načrt ne sklada niti z
                    razporeditvijo niti z videzom stavb, med katerimi smo hodili.</p>
                <p>»Raymundo,« sem rekel nekoliko obotavljaje, »ali je bil Ruppertov geometer do
                    konca nasekan ali pa tole ni Oxpemul.«</p>
                <p>Raymundo se je ustavil, zapičil mačeto v tla in odkimal:</p>
                <p>»Ne, ni.« Zajel je zrak, snel čepico in se popraskal po temenu. »Takrat smo bili
                    tu res zelo na hitro. Zdelo se mi je, da je prizidek velike piramide točno tak
                    kot na načrtu, samo na napačni strani. To nam je bilo dovolj. Mislili smo, da
                    smo v Oxpemulu.«</p>
                <p>Napake ni bilo prijetno priznati, ampak Raymundo je bil preveč pošten, da bi se
                    obotavljal:</p>
                <p>»Posrali smo ga. Tole že ni Oxpemul.«</p>
                <p>Najdišče je bilo vsekakor veliko in menila sva, da se bomo morali vrniti in ga
                    podrobno pregledati in kartirati. Ko pa je Raymundo čez nekaj dni odšel v
                    Campeche, je izvedel, da je pravzaprav že znano: arheolog Agustín Peña je
                    vključil opis in načrt tega najdišča, ki ga je imenoval Dos Aguadas, v svojo
                    magistrsko nalogo leta 1986; ta sicer ni objavljena, je pa dostopna, zato
                    ponovno kartiranje ne bi imelo smisla.</p>
                <p>Seveda nama je zdaj ostalo pomembno vprašanje: kje pa potem je Oxpemul?
                    Ruppertove koordinate padejo v <hi rend="italic">bajo</hi>, dobre tri kilometre
                    proti jugovzhodu. Ker se tak teren v deževni dobi <pb n="153" xml:id="pb.153"
                    />zamočviri in je povsem neprimeren za naselitev – Maji niso nobenega doslej
                    znanih naselij postavili v <hi rend="italic">bajo</hi> – je bilo seveda jasno,
                    da je v koordinatah napaka in da Oxpemul verjetno leži na kakšni bližnji
                    vzpetini.</p>
                <p>Še enkrat smo se povzpeli na piramido, katere vrh ni bil preveč zaraščen, tako da
                    smo se lahko razgledali po okolici. Do koder je segal pogled, je bila pokrajina
                    prekrita z zeleno preprogo, kljub temu pa smo na okoliških gričih skušali najti
                    kak znak, ki bi pričal o prisotnosti večjih stavb pod drevesi. Najbolj sumljiv
                    je bil hrib, oddaljen okoli pet kilometrov proti vzhodu. Izrazite izbokline na
                    njem niso bile videti prav nič naravne. Če želimo zadevo preveriti, se bomo
                    seveda morali podati tja. Od vzpetine, na kateri smo bili, se je vse do hriba
                    raztezal povsem raven in gotovo težko prehoden <hi rend="italic">bajo</hi>,
                    ampak radovednost je premagala odpor pred težavami.</p>
                <p>Vrnili smo se v tabor ob cesti in naredili načrt za naslednji dan. Na karti aguad
                    na računalniku sem opazil, da ena leži zelo <figure>
                        <graphic url="media/047.jpg"/>
                        <head>Da bi prišli do vode, je Ciriaco v napol izsušeno aguado izkopal
                            jamo.</head>
                    </figure><pb n="154" xml:id="pb.154"/>blizu ruševin, ki smo jih pregledali ta
                    dan. Poiskali jo bomo in se tam utaborili, da si po utiranju poti proti vzhodu
                    prihranimo vračanje vse do ceste.</p>
                <p>Gonzalo je naslednji dan ostal v taboru, ker je nekdo zaradi bližine ceste moral
                    čuvati kamioneto in opremo, ki je ostala tam; poleg tega smo se dogovorili, da
                    nam kasneje prinese vodo. Ostali smo vzeli najnujnejšo opremo in nekaj hrane ter
                    s koordinatami, vstavljenimi v GPS, brez težav našli aguado, ki smo jo iskali. V
                    svoje veliko veselje smo ugotovili, da ni povsem izsušena. Ciriaco je s kolom
                    izkopal jamo v blato; upali smo, da se bo vanjo do večera nateklo nekaj vode.
                    Andrésa smo poslali nazaj v tabor ob cesti, da ostane tam in Gonzalu pojasni,
                    kako nas bo z vodo in hrano najlaže našel, z Raymundom in Ciriacom pa smo ob
                    aguadi očistili primerno mesto za tabor.</p>
                <p>S pomočjo azimuta, ki sem ga s kompasom izmeril prejšnji dan, sem na geografski
                    karti našel hrib, ki smo ga videli z vrha piramide in ki je predstavljal naš
                    cilj; določil sem koordinate najvišje točke hriba in jih vstavil v GPS. Okoli
                    poldneva smo začeli prodirati proti vzhodu. Blizu aguade smo naleteli na star
                    kolovoz, ki je tekel v pravi smeri. Sledili smo mu, a je bilo očitno, da ni bil
                    v rabi že vrsto let. Po manj kot dveh kilometrih, ko se je teren spustil v <hi
                        rend="italic">bajo</hi>, je postal tako zaraščen, da nam ni več olajševal
                    napredovanja. Zato smo začeli odpirati pot čimbolj naravnost v smeri, ki sta jo
                    kazala kompas in GPS.</p>
                <p>Okoli pete ure popoldne smo delo prekinili in se v temi vrnili v tabor. Tam je
                    plapolal ogenj, ob katerem nas je že čakal Gonzalo. Imeli smo najnujnejšo
                    posodo, tako da smo si lahko pripravili toplo, čeprav improvizirano večerjo.
                    Gonzalo je pritovoril dvajsetlitrsko plastenko pitne vode, poleg tega smo z
                    veseljem ugotovili, da se je v jamo, ki jo je izkopal Ciriaco v aguadi, nateklo
                    dovolj vode tudi za higienske potrebe; blato se je posedlo, voda je bila bistra
                    in v njej so plavale želvice. Vedra seveda nismo prinesli, imeli pa smo dve
                    dvolitrski plastenki kokakole. Takrat sem se prvič prepričal, da so štirje litri
                    vode dovolj za povsem dostojno kopel z miljenjem in izpiranjem. S steklenico je
                    mogoče vodo varčno in učinkovito dozirati, tako da so izgube minimalne.</p>
                <p>Voda! Kako samoumevno se nam zdi, da priteče iz pipe in je je dovolj za prhanje,
                    pranje perila, avtomobilov, zalivanje vrtov, osveževanje parkov; kako malo
                    pomembna se nam zdi v civilizaciji <pb n="155" xml:id="pb.155"/>in kako
                    dragocena postane, kadar je ni! Samo na terenskem delu se vedno resnično zavem
                    njenega pomena. Lakota je najboljša začimba, pravi star pregovor; samo v
                    pomanjkanju lahko majhne stvari nudijo veliko zadovoljstvo. Kdor česa podobnega
                    ni doživel, bo težko dojel, kakšen užitek lahko v takšnih razmerah nudijo že
                    štirje litri rjavkaste in po trohnobi dišeče vode iz aguade!</p>
                <p>Da je voda skoraj sinonim za življenje, najbolj živo občutimo v naravi, predvsem
                    v predelih, kjer je razlika med deževno in sušno dobo izrazita, tudi če gre za
                    tropski gozd, ki si ga ponavadi predstavljamo kot vedno vlažen biotop izobilja.
                    Vlage je v mnogih rastlinah in zraku sicer res vedno veliko, toda
                    srednjeameriški tropski gozd ni vselej enako zelen. V začetku deževne dobe so
                    spremembe nagle in očitne: podrast požene skoraj skokovito, krošnje dreves se
                    zapolnijo, vrste in količine insektov se namnožijo, ptice so glasnejše, žabe
                    začnejo prirejati množične koncerte ... In šele ko se začne deževje, poženejo
                    tudi posevki na poljih. Če deževna doba ne nastopi pravočasno, je to za mnoge
                    kmete še vedno razlog za tako veliko skrb, kot so jo imeli nekoč stari Maji.
                    Tako nam postane povsem jasno, zakaj so med elementi, ki krasijo njihovo
                    arhitekturo, najbolj pogoste prav groteskne maske Chaca, boga dežja.</p>
            </div>
            <div type="ss1">
                <pb n="(156)" xml:id="pb.156"/>
                <pb n="157" xml:id="pb.157"/>
                <head>Oxpemul</head>
                <p>Naslednje jutro se je Gonzalo vrnil v tabor ob
                    cesti, da zamenja Andrésa, ki nam bo zvečer prinesel vodo, z Raymundom in
                    Ciriacom pa smo odšli v nasprotno smer. Prejšnji dan smo odprli pot čez vzvišen
                    teren, se spustili in začeli prodirati v <hi rend="italic">bajo</hi>, toda
                    najtežji del nas je šele čakal; glede na karto sta nam manjkala vsaj še dva
                    kilometra in pol, da prečkamo <hi rend="italic">bajo</hi> in pridemo do vznožja
                    vzpetine, na katero smo bili namenjeni.</p>
                <p>Ciriaco je hodil spredaj in posekal najnujnejše, midva z Raymundom pa sva stopala
                    za njim in pot primerno razširjala. Vsak <hi rend="italic">bajo</hi> je
                    neprijeten za hojo, ta pa je bil še posebno. Rastje je bilo izrazito gosto,
                    nizko in ni nudilo nobene sence, trnje nas je praskalo na vsakem koraku, večino
                    goščave pa so sestavljale vrste s tako trdim lesom, da smo se morali kar naprej
                    ustavljati in brusiti mačete. Ciriaco se je občasno ustavil, da sem s pomočjo
                    naprave GPS in kompasa preveril, če je smer, v kateri odpira pot, še prava.
                    Ampak lahko sem samo občudoval njegovo sposobnost, ki jo je kasneje še
                    velikokrat dokazal. Ciriacovo smer je treba le redko popravljati. Čeprav zavija
                    zdaj levo zdaj desno, ker se izogiblje drevesom in gosto zaraščenim predelom, se
                    v povprečju zelo natančno drži smeri, v kateri moramo napredovati. To lahko
                    seveda storim tudi sam, če mi pomaga kompas ali pa je sonce dovolj nizko, da
                    lahko glede na lastno senco ohranjam pravo smer. Po soncu se orientira tudi
                    Ciriaco; ko mu nakažem smer, jo primerja s smerjo svoje sence. Presenetljivo pa
                    je, da skoraj enako dobro drži smer tudi v opoldanskih urah, ko senc – zaradi
                    višine sonca v tropskih predelih – tako rekoč ni, ali pa v oblačnem vremenu. In
                    takšna sposobnost tudi med domačini, celo med tistimi, ki so leta delali v
                    gozdovih, ni prav nič običajna.</p>
                <p>Tokrat je moral Ciriaco delati posebno velike ovinke. Marsikje je bilo pred njim
                    vse tako zaraščeno, da se je težko odločil, kje bi bil prehod najmanj težaven in
                    utrujajoč. Po kakšnih osmih urah naporov se je popoldne teren začel dvigati,
                    vegetacija je postajala višja, še vedno pa je bila nenavadno gosta in brez
                    posebno visokih dreves. Ciriaco je pripomnil, da zdaj razume, zakaj je kolovoz,
                    ki <pb n="158" xml:id="pb.158"/><figure>
                        <graphic url="media/048.jpg"/>
                        <head>Stela 17 v Oxpemulu nam je prva potrdila, da smo ponovno našli mesto,
                            ki je bilo 70 let izgubljeno.</head>
                    </figure>smo mu sprva sledili, že tako zaraščen; ocenil je, da ni bil v rabi že
                    kakšnih trideset let, gotovo zato, ker v tem gozdu skoraj ni uporabnih dreves,
                    niti za čikle niti za les.</p>
                <p>Okoli četrte ure popoldne smo se povzpeli na hrib, na točko, ki se je zdela
                    najvišja. Toda čakalo nas je razočaranje: samo nekaj manjših ruševin. Ciriaco je
                    splezal na drevo, da se razgleda.</p>
                <p>»Teren se spušča v vse smeri!« je zavpil.</p>
                <p>»Tudi proti vzhodu?«</p>
                <pb n="159" xml:id="pb.159"/>
                <p>Skušal je najti pravi položaj, da med vejami in listjem s pogledom prodre proti
                    vzhodu.</p>
                <p>»Drevesa so v tisti smeri videti visoka; mogoče se tudi teren dviga.«</p>
                <p>Upam, da se res, sem si mislil. GPS mi je namreč kazal, da do cilja, ki smo si ga
                    zastavili, torej do najvišje točke hriba s koordinatami, ki sem jih določil po
                    zemljevidu, manjka še 900 m. Šli smo torej naprej proti vzhodu, toda teren se je
                    lahno a vztrajno spuščal, kar nas je, že tako utrujene, navdajalo z malodušjem.
                    Čez čas se je začel dvigati, toda nikjer ni bilo videti niti najmanjše groblje.
                    Samo naravne skale so marsikje štrlele iz tal, rastje pa je bilo še vedno
                    nenavadno gosto; nobenih posebno visokih dreves, nobenega ramonala, kakršni
                    običajno prekrivajo majevska mesta. Do točke, ki naj bi bila naš cilj, pa je
                    manjkalo samo še 300 m.</p>
                <p>Vzpenjali smo se še nekaj dolgih minut, ko smo pred sabo naenkrat zagledali strmo
                    pobočje, posuto s kamenjem. Približali smo se in videli, da ne gre za stavbo
                    temveč za nekakšno škarpo, visoko več metrov, ki se je izgubljala v goščavi na
                    levo in desno. Splezali smo po njej, prišli na zravnan teren in – pred nami se
                    je bočila groblja kamenja, tako visoka, da do vrha nismo videli. Z Raymundom sva
                    obstala, Ciriaco pa je splezal na ruševino in od zgoraj zavpil:</p>
                <p>»Tu proti severu je še ena višja!«</p>
                <p>Iz nahrbtnika sem izvlekel kopijo Ruppertovega načrta Oxpemula. Najvišja piramida
                    je na severnem koncu. Mi smo prišli z zahodne strani; če je to Oxpemul in če je
                    Ruppertov načrt točen, smo zdaj torej pri zahodnem vznožju južne piramide,
                    Strukture VI. In če je to res, bi glede na načrt morala biti na drugi strani
                    stela …</p>
                <p>Z Raymundom sva pozabila na utrujenost in se divje pognala na desno, da bi ob
                    vznožju piramide prišla na njeno vzhodno stran. Goščava, ki je še vedno
                    dopuščala pogled komaj nekaj metrov naprej, je padala pod udarci mačet, kot da
                    za nama ne bi bil že cel dan sekanja in znojenja. Ko sva sledila vznožju
                    ruševine, sva imela popoldansko sonce, ki se je svetlikalo skozi gozd, najprej
                    za hrbtom, zatem se je premaknilo na najino levo in se skrilo za stavbno gmoto;
                    samo še nekaj korakov proti severu in ...</p>
                <p>Tu je bila stela! Še vedno je stala pokonci, čeprav je nekoliko nagnjena in sredi
                    neprizanesljivega rastja delovala nekam otožno, kot da bi objokovala mrtvo
                    mesto, katerega veličini je bila priča, <pb n="160" xml:id="pb.160"/>dokler ga
                    ni že pred stoletji pogoltnila džungla. Spomnil sem se Johna Lloyda Stephensa,
                    enega prvih popotnikov, ki so prodirali v skrivnosti Majev; v svoji knjigi,
                    objavljeni leta 1841, je o odkritju Copána, znamenitega arheološkega najdišča v
                    Hondurasu, zapisal tole:</p>
                <quote><p>Mesto je bilo opustelo. Nobenega preživelega tiste rase ni bilo, ki bi
                        postopal med ruševinami, z izročilom, prenešenim z očeta na sina, z
                        generacije na generacijo. Pred nami je ležalo kot raztreščena barka sredi
                        oceana, katere jambori so izginili, ime je bilo zbrisano, posadko je
                        doletela pogibel, in nikogar ni bilo, ki bi povedal, od kod je prišla, komu
                        je pripadala, kako dolgo je bila na poti in kaj je povzročilo njeno uničenje
                        ... Vse je bila skrivnost, temna, nepredirna skrivnost, in vsaka podrobnost
                        jo je povečevala. V Egiptu kolosalni skeleti orjaških templjev stojijo na
                        presušenem pesku in v skrajno goli puščobi; tu pa je pregrinjal ruševine
                        brezmejen gozd in jih zakrival pogledu ...<note place="foot" xml:id="ftn19"
                            n="19">
                            <hi rend="italic">Incidents of Travel in Central America, Chiapas and
                                Yucatan</hi>, 1. zvezek, New York: Harper &amp; Brothers, 1841, str.
                            105 (prev. I. Š.).</note></p></quote>
                <p>Stela je s čelno stranjo gledala proti vzhodu čez nekdanji trg, na njej pa je bil
                    dobro ohranjen relief stoječe osebe v veličastni opravi, očitno enega od
                    vladarjev tega mesta. Oblečen v okrašen opasnik in opremljen z razkošno naprsno
                    ploščo je v desni roki držal sulico in v levi okrogel ščit, na glavi je imel
                    groteskno masko božanstva in bujno perjanico, z nogami, obutimi v sandale, pa je
                    teptal skrčenega in z glavo navzdol obrnjenega ujetnika z na hrbtu zvezanimi
                    rokami. Z Raymundom sva primerjala podobo z Ruppertovo fotografijo stele, ki je
                    po njegovem opisu in načrtu stala na mestu, kjer sva bila.</p>
                <p>Nobenega dvoma ni bilo več: stala sva pred Stelo 17 v Oxpemulu!</p>
                <p>Medtem je do naju prišel tudi Ciriaco in ob pogledu na stelo še sam zazeval od
                    presenečenja; pred stelo je bil še okrogel oltar, a precej poškodovan. Brž smo
                    krenili proti severu, ker smo hoteli videti najvišjo piramido, in naše
                    zmagoslavje se je še povečalo, ko smo spotoma naleteli na še nekaj stel; na vseh
                    je bilo videti dobro ohranjene podobe in napise. Ko smo se povzpeli na okoli 25
                    metrov visoko Strukturo IV, najvišjo v Oxpemulu, se nam je odprl veličasten
                    razgled na zeleno, lahno valovito preprogo, ki se <pb n="161" xml:id="pb.161"/><figure>
                        <graphic url="media/049.jpg"/>
                        <head>Mnoge podrobnosti na Steli 17 so bile bolje vidne ponoči ob primerni
                            osvetlitvi.</head>
                    </figure><pb n="162" xml:id="pb.162"/><figure>
                        <graphic url="media/050.jpg"/>
                        <head>Kamnite stele in oltarji na trgu pred najvišjo piramido v
                            Oxpemulu.</head>
                    </figure>je razprostirala na vse strani. Proti zahodu je izstopala najvišja
                    piramida najdišča Dos Aguadas, nekje v ozadju pa se je kot miniatura dvigal tudi
                    kovinski stolp, ki stoji ob cesti proti Calakmulu. Z naprave GPS je bilo mogoče
                    razbrati, da smo okoli 2,5 kilometra severovzhodno od Ruppertovih koordinat
                    Oxpemula. Raymundo se ni mogel zadržati, vzel je satelitski telefon in poklical
                    arheologa Williama Folana, svojega šefa na univerzi v Campecheju:</p>
                <p>»Doktor Folan, našli smo Oxpemul, pravi Oxpemul!«</p>
                <p>Ciriaco ni mogel verjeti, da ni bil še nikoli od nikogar slišal za tako pomembne
                    ruševine na tem koncu. No, po svoje je bilo to razumljivo: gozd je bil tako malo
                    privlačen za drvarje in čiklere, da so očitno že davno nehali hoditi sem;
                    tistih, ki so kdaj videli Oxpemul, gotovo ni več med živimi. Vsaj nikomur od
                    nas, niti Ciriacu, ki ima med kolegi in znanci veliko poznavalcev gozda, ni
                    nikoli nihče omenil Oxpemula, čeprav so ga pod tem imenom (ki <pb n="163"
                        xml:id="pb.163"/>pomeni 'trije (umetni) hribi' in namiguje na tri velike
                    piramide) poznali že čikleri v Ruppertovem času.</p>
                <p>Sprejem preko satelitskega telefona je bil odličen in izkoristil sem priliko, da
                    preverim morebitna sporočila kolegov v drugi skupini. Vaquero je obveščal, da
                    odpirajo kolovoz proti najdišču, kamor jih vodi don Guadalupe, a da imajo že
                    spet dve predrti gumi in težave z motorno žago. Pomagati mu trenutno nisem
                    mogel, poslal sem mu le sporočilo z najboljšimi željami in novico o našem
                    odkritju.</p>
                <p>Sonce se je spustilo že nizko nad obzorje in temeljit pregled smo morali odložiti
                    na naslednji dan. Vrnitev v tabor, čeprav dobršen del poti ob soju svetilk, je
                    bila skoraj lahkotna, ne toliko zaradi že izsekane steze kot zaradi občutkov:
                    tistega 22. aprila 2004, skoraj natanko 70 let zatem, ko ga je našel Karl
                    Ruppert, smo ponovno odkrili Oxpemul, eno najpomembnejših arheoloških najdišč v
                    majevskih nižavjih.</p>
            </div>
            <div type="ss1">
                <pb n="(164)" xml:id="pb.164"/>
                <pb n="165" xml:id="pb.165"/>
                <head>Mesto stel in oltarjev</head>
                <p>Naslednje jutro je Raymundo odšel v tabor ob
                    cesti, ker se je moral vrniti v Campeche, s Ciriacom pa sva se zopet napotila v
                    Oxpemul, da ga podrobneje preiščeva. Prejšnje popoldne smo z vrha najvišje
                    piramide videli hrib proti jugozahodu, na katerem je bržkone Južni Oxpemul, kot
                    je Ruppert imenoval manjši arhitektonski kompleks, oddaljen dober kilometer.
                    Ciriacu sem predlagal, naj se prebije do tja in ga pregleda. Dal sem mu kompas
                    in azimut smeri, v kateri naj hodi, da bo prišel vsaj do vznožja hriba, do vrha
                    pa bo že našel brez težav.</p>
                <p>Medtem sem z Ruppertovim načrtom v eni in mačeto v drugi roki začel sistematično
                    pregledovati glavni kompleks. Izpostavljenih arhitekturnih elementov ni bilo
                    videti, razen tu in tam kakšnega segmenta stopnišča, vendar so bile stavbe,
                    čeprav so bile njihove prvotne oblike zabrisane z gornjimi ruševinskimi plastmi,
                    tako <figure>
                        <graphic url="media/051.jpg"/>
                        <head>Na Steli 5 v Oxpemulu je upodobljeno božanstvo ali pa vladar z
                            božanskimi atributi.</head>
                    </figure><pb n="166" xml:id="pb.166"/>rekoč nedotaknjene. Videl sem samo tri ali
                    štiri plenilske izkope, vsi pa so bili že zelo stari, s podrtimi profili in
                    debelimi plastmi ruševinskega materiala, ki se je nabral v njih zaradi
                    dolgoletne erozije in je bil marsikje že precej preraščen. Očitno je bilo, da so
                    čikleri in drvarji nehali zahajati na to območje že pred več desetletji, še
                    preden je plenilska dejavnost zaradi naraščajočih potreb črnega trga dobila
                    večje razsežnosti.</p>
                <p>Urbano jedro Oxpemula leži na dokaj izrazitem hribu, na sorazmerno ravni, a
                    gotovo tudi umetno izravnani planoti, katere robovi povsod prehajajo v strma
                    pobočja, obenem pa so ojačani s strmo kamnito škarpo, ki obkroža celoten
                    kompleks in katere del smo videli že prejšnji dan. Tako naravna lega kot umetne
                    terase s strmimi pobočji dajejo mestu izrazito obramben značaj, saj so
                    onemogočale dostop z vseh strani razen z južne, kjer gornja ploščad prehaja v
                    ozek jezik manj strmo spuščajočega se terena; tu je bil najbrž vhod v nekdanje
                    mesto. Piramidaste in podolgovate strukture različnih velikosti – gotovo templji
                    ter rezidenčne in upravne stavbe – so razporejene okoli dveh glavnih trgov in
                    nekaj manjših dvorišč.</p>
                <p>Čeprav najdišče ni posebno veliko, o njegovem posebnem pomenu pričajo kamniti
                    spomeniki. Odprava Karla Rupperta je našla v glavni skupini kar 17 stel in 16
                    okroglih in pravokotnih oltarjev, v Južnem Oxpemulu pa še dve steli s
                    pripadajočima oltarjema. V glavnem kompleksu sem našel vse spomenike razen Stele
                    15; ta je bila najmanjša in so jo, kot kaže, odnesli roparji. Vsi ostali
                    spomeniki so bili na mestih, ki jih je označil Ruppert na načrtu. Stelo 9 so
                    plenilci precej poškodovali, ko so hoteli odstraniti relief, toda čelni relief s
                    podobo vladarja je ostal, z izjemo vodoravnega reza čez gornji del, nedotaknjen,
                    v bližini pa so kdove zakaj pustili tudi kamnite fragmente, s katerimi bo mogoče
                    ponovno sestaviti večji del stranskega hieroglifskega napisa. Večina stel, pa
                    tudi nekaj oltarjev, ima presenetljivo dobro ohranjene reliefne podobe in
                    napise. Kot je ugotovil že Ruppertov epigrafik John Denison, vsi datumi
                    ustrezajo času od 731 do 830 n. št., torej poznemu klasičnemu obdobju. Mogočni
                    Calakmul, ki leži 24 kilometrov daleč v južni smeri, je zaradi porazov, ki mu
                    jih je zadal večni tekmec Tikal konec sedmega in v prvi polovici osmega
                    stoletja, izgubil nekdanjo prevlado nad obsežnim ozemljem. Je bil razcvet
                    Oxpemula povezan prav s padcem Calakmula in razbitjem <pb n="167"
                        xml:id="pb.167"/><figure>
                        <graphic url="media/052.jpg "/>
                        <graphic url="media/053.jpg "/>
                        <head>Stela 9 v Oxpemulu, katere gornji del so poškodovali plenilci,
                            prikazuje na prednji strani vladarja, ki stoji na kači, v desni roki
                            drži sekiro, obraz pa mu pokriva maska z obličjem Chaca, boga dežja. Na
                            stranskih površinah je besedilo z datumom, ki ustreza 5. maju
                            751.</head>
                    </figure>njegove mreže vazalov? Obrambne značilnosti Oxpemula, njegov omejen
                    obseg in čas, v katerem je doživel svoj kratkotrajni vzpon, se vsekakor skladajo
                    z nemirno pozno klasično dobo, ko so večje države izgubljale moč in ozemlja,
                    nastajalo pa je vse več manjših, med katerimi so bile vojne vse pogostejše in
                    vse bolj uničujoče.</p>
                <p>Sredi popoldneva, ko sem svoje delo skoraj že opravil, se je vrnil tudi Ciriaco.
                    Južni kompleks je našel; povedal je, da ni posebno velik in da ima poleg manjših
                    ruševin eno veliko piramido.</p>
                <p>»Si videl kakšno stelo?« sem ga vprašal.</p>
                <p>»Dve stojita pred največjo stavbo, vsaka s svojim oltarjem. Steli sta dobro
                    ohranjeni, s figuro spredaj in napisi na vseh drugih straneh.«</p>
                <pb n="168" xml:id="pb.168"/>
                <figure>
                    <graphic url="media/054.jpg"/>
                    <head>Oltar 15 v Oxpemulu prikazuje sedeče božanstvo z dvignjenimi
                        rokami.</head>
                </figure>
                <p>Torej sta tudi v Južnem Oxpemulu še vedno obe steli in oba oltarja, o katerih
                    poroča Ruppert. In nobenega roparskega izkopa, je še poudaril Ciriaco. Ker pa je
                    imel čas, je šel še na sosednji hrib, ki ga je bil opazil, in tudi tam videl več
                    manjših ruševin.</p>
                <p>Zaenkrat sva videla, kar sva hotela. Da je Oxpemul pomemben, smo vedeli, zdaj pa
                    je bilo jasno tudi to, da je skoraj nepoškodovan – če izvzamemo razdiralno delo
                    narave – in da ima še vedno skoraj vse kamnite spomenike, na katerih so gotovo
                    pomembni zgodovinski podatki. Karl Ruppert je objavil fotografije in risbe samo
                    nekaterih stel in oltarjev, epigrafik Denison pa je sicer opisal vse, toda
                    njegove transkripcije napisov so omejene na koledarske podatke, saj so bili v
                    tistem času razvozlani samo številski in <pb n="169" xml:id="pb.169"/><figure>
                        <graphic url="media/055.jpg"/>
                        <head>Vladar, upodobljen na Steli 12 v Oxpemulu, nosi velike uhane, razkošno
                            pokrivalo in nenavaden nosni okras. </head>
                    </figure>koledarski glifi, pa še ti ne docela. Ker so kamniti spomeniki s
                    podobami in besedili privlačen plen roparjev, ki lahko pridejo kadarkoli, je
                    bilo nujno, da jih čimprej natančno dokumentiramo. </p>
                <pb n="170" xml:id="pb.170"/>
                <p>S Ciriacom sva se vrnila v tabor, kjer naju je čakal Andrés. Naslednje jutro smo
                    pospravili vse in se odpravili v tabor ob cesti, v katerem je dežural Gonzalo.
                    Odpeljal sem jih domov v Constitución in se s Ciriacom dogovoril, da ga
                    obvestim, ko bo vse nared za nadaljevanje del. V Xpujilu in Chetumalu sem imel
                    namreč poleg standardnih opravkov – pralnica, avtomehanik, banka, nakup bencina
                    in živeža – še kup drugih.</p>
                <p>O odkritju je bilo treba seznaniti več posameznikov in ustanov. Na INAH, <hi
                        rend="italic">National Geographic Society</hi> in ZRC SAZU sem naslovil
                    prošnje za dodatno financiranje, potrebno za primerno dokumentacijo oxpemulskih
                    stel in oltarjev. Naš epigrafik Nikolai Grube mi je iz Bonna sporočil, da
                    trenutno ne more priti, ker da ima pedagoške obveznosti, zato sem zaprosil za
                    posredovanje Williama Folana, Raymundovega šefa in vodjo arheološkega oddelka na
                    Avtonomni univerzi v Campecheju; obljubil mi je, da bo našel nekoga in da bo
                    skušal dobiti tudi podporo za odprtje kolovoza proti Oxpemulu, kjer naj bi
                    postavili čuvaje. Ker je tudi mene najprej zaskrbelo, da se od naših delavcev
                    glas o odkritju utegne razširiti tudi do kakšnih plenilcev, sem se oglasil pri
                    komandantu vojaške enote v Xpujilu. Še vedno je bil to stari znanec,
                    podpolkovnik García Melgar. Razložil sem mu situacijo in ga vprašal, če lahko v
                    okviru svojih možnosti ojača patruljiranje vzdolž ceste proti Calakmulu.
                    Zagotovil mi je, da bo to vsekakor storil in da bo o zadevi obvestil tudi
                    svojega generala, komandanta 33. vojaške cone v Campecheju. Kot bomo videli
                    kasneje, je obljubo izpolnil s presenetljivo učinkovitostjo.</p>
            </div>
            <div type="ss1">
                <pb n="171" xml:id="pb.171"/>
                <head>Razno</head>
                <p>Vsa ta organizacija del je terjala dobra dva
                    tedna. Nekaj sem opravil v Xpujilu in Chetumalu, največ časa pa sem prebil na
                    terenu, daleč od civilizacije, s katero sem sicer lahko komuniciral preko
                    satelitskega telefona, vendar so bile težave s signalom pogosto nepremostljive.
                    Ne da bi naleteli na kaj presunljivo zanimivega, smo se te dni spopadali s
                    težavami vseh vrst, ki jih nemara najbolje ilustrira povzetek terenskega
                    dnevnika:</p>
                <p><hi rend="italic">28. april. Vaquero mi je sporočil v Xpujil, da so našli El
                        Tintal, da je najdišče edinstveno – ima stelo in celo izpostavljene
                        arhitektonske elemente – in da ga moramo kasneje natančno pregledati in
                        kartirati. Ciriaco je prišel v Xpujil in mi sporočil, da ima neke nujne
                        opravke in trenutno ne more z menoj. Odpeljal sem se sam. Na poti proti
                        Villahermosi mi je nasproti pripeljal znani črni jeep; Vaquero je peljal
                        delavca Teodora, ki si je z mačeto tako močno porezal roko, da je bilo
                        potrebno šivanje. Ostale sem našel v Villahermosi, kamor so se že vrnili iz
                        Tintala. Don Guadalupe je nataknjen, ker že dva dni nimajo moke za tortilje;
                        zdaj sem jo pripeljal in se je pomiril.</hi></p>
                <p><hi rend="italic">29. april. Guadalupe je omenil, da pozna blizu Yaxnohcaha še
                        eno piramido. Odšli smo tja in jo našli samo nekaj sto metrov južno od
                        kompleksa, ki sta ga Atasta in Vaquero že pregledala. Visoka je skoraj 30 m,
                        tudi ta ima triadno skupino in spada k istemu naselju.</hi></p>
                <p><hi rend="italic">30. april. Odprli smo kolovoz iz Villahermose proti jugu. V
                        vetrobran sive kamionete, ki jo je vozil Atasta, je udarila veja, po vsej
                        levi strani je razpokal in se upognil navznoter; z izolirnim trakom smo ga
                        za silo utrdili. Prišli smo do aguade Dos Caobas, ki leži 1 km severno od
                        meje z Gvatemalo; v bližini naj bi bi bile ruševine, ki jih omenjajo Ruppert
                        in arhivske listine mejne komisije</hi> [na te ruševine so naleteli pri
                    meritvah meje v tridesetih letih 20. stoletja]<hi rend="italic">. Ugotovili smo,
                        da je v aguadi dovolj vode, zato se bomo jutri preselili v Dos Caobas.
                        Vaqueru sem sporočil koordinate in mu naročil, naj najde delavca, ki bo
                        nadomestil poškodovanega Teodora. Svetoval sem mu Baltazarja Gutiérreza, ki
                        je vsem bolj znan kot Bacho; najbolj zanesljivo ga bo našel v kantini Rosita
                        v Xpujilu.</hi></p>
                <pb n="172" xml:id="pb.172"/>
                <figure>
                    <graphic url="media/056.jpg"/>
                    <head>Guadalupe in Bacho v taboru Dos Caobas.</head>
                </figure>
                <p><hi rend="italic">1. maj. Preselili smo tabor v Dos Caobas in pregledali okolico,
                        našli pa samo nekaj manjših grobelj z roparskimi izkopi in keramiko. Zvečer
                        sta se pripeljala Vaquero in Bacho s svežimi zalogami hrane.</hi> [Bacho je
                    delal z nami že leta 2002. Spoznal sem ga v Xpujilu, kjer so mi omenili, da je
                    čiklero in da dobro pozna ruševine v biosferi. Kadarkoli sem ga srečal, je bil
                    tako neznosno pijan, da se nisva mogla ničesar dogovoriti. Ker pa mi je njegov
                    prijatelj rekel, da je v vasi vedno tak, da pa v gozdu pride k sebi, smo ga
                    nekega dne kar naložili na kamioneto in odpeljali v Villahermoso, ker naj bi tam
                    blizu poznal velik <hi rend="italic">reinado</hi>. Res je prišel k sebi, našel
                    ruševine in izkazalo se je, da je odličen delavec, kot človek pa prava
                    dobričina. Tudi tokrat ga je Vaquero kar pobral v kantini, brez obotavljanja se
                    je odzval povabilu, na dolgi poti pa se je tudi že streznil].</p>
                <p><hi rend="italic">2. maj. Nadaljujemo preglede, nič posebnega. Na območju
                        koordinat, kjer naj bi bile glede na arhivske dokumente ruševine Ruina Alta,
                        so samo manjše groblje. Popoldne nas preseneti naliv, vrnemo se v tabor. Vse
                        je premočeno, ker mrež nismo zaščitili s polivinilom. Še dobro, da mi je
                        komandant posodil šotor. Ne moremo zakuriti <pb n="173" xml:id="pb.173"
                        />ognja. Končno najdemo kup posušene trave; nedavno so jo pri čiščenju
                        tabora nagrmadili delavci, ki vsako leto čistijo državno mejo. Pod gornjo in
                        povsem mokro plastjo najdemo dovolj suhe trave, da zakurimo ogenj; razcepimo
                        mokra polena, iz suhega notranjega lesa naredimo treske in jih položimo na
                        ogenj. Močno se je ohladilo, mi pa smo edino steklenico viskija izpraznili
                        že včeraj zvečer.</hi></p>
                <p><hi rend="italic">3. maj. Vaquero je ostal v taboru, zagnal generator, napolnil
                        baterije in posušil opremo. Ostali smo nadaljevali iskanje v okolici.
                        Ruppert omenja Maabal in daje približne koordinate, a tam ni
                    ničesar.</hi></p>
                <p><hi rend="italic">4. maj. Podrli smo tabor in se odpeljali proti vzhodu po
                        kolovozu, ki so ga pred kratkim očistili delavci na meji. Na prvem križišču
                        smo zavili na levo proti severu, mimo odcepa proti aguadi Jeruzalem. Kolovoz
                        je dober, občasno ga uporablja vojska. Na prehodu čez potok Blengio
                        obstanemo v blatu. Štirikolesni pogon na sivi kamioneti ne dela; to že vemo,
                        ampak zdaj se je pokvaril tudi na beli. Še dobro, da je don Martín pred
                        nekaj dnevi popravil winch</hi><note place="foot" xml:id="ftn20" n="20">
                        Vitel za vleko, pritrjen na prednji del vozila.</note><hi rend="italic">.
                        Izvlečemo se iz blata in se utaborimo na kolovozu na mestu blizu hriba s
                        koničastim vrhom, ki sem ga leta 2002 videl s piramide v Balakbalu. Ponoči
                        spet dežuje, ampak mreže so pod polivinilnimi folijami.</hi></p>
                <p><hi rend="italic">5. maj. Prebili smo se do hriba in ga pregledali. Kar je bilo
                        iz Balakbala videti kot večja piramida, je samo precej zašiljen vrh hriba iz
                        sadre. Zgoraj samo skupina manjših grobelj. Popoldne nadaljevali pot. Siva
                        kamioneta se je že vso pot pregrevala in malo pred Altamiro zakuhala in
                        obtičala v blatu; snel se je jermen za ventilator hladilnika. Nataknili smo
                        rezervni jermen, a je preohlapen. Vlečenje ne pride v poštev, ker je tudi
                        bela kamioneta v blatu, pa še brez 4WD</hi><note place="foot" xml:id="ftn21"
                        n="21">
                        <hi rend="italic">Four-wheel drive</hi>, 'štirikolesni pogon'.</note><hi
                        rend="italic">. Prenesemo najvažnejšo opremo iz sive v belo in v džip in do
                        večera pridemo v Xpujil, usrani od nog do las.</hi></p>
                <p><hi rend="italic">6. maj. Poiskal sem komandanta v vojašnici in ga prosil za
                        pomoč. Ta me vedno preseneti: da je mehanik na dopustu, mi je rekel, a je
                        takoj dodal, da se vrne že naslednji dan in da ga lahko z nekaj vojaki
                        pošlje, da popravijo in izvlečejo sivo kamioneto. »Bo to v redu?« je še
                        vprašal. Ostal sem brez besed: kako ne bi bilo v <pb n="174" xml:id="pb.174"
                        />redu?! Sploh nisem vedel, kako naj se mu zahvalim: vojska nas bo izvlekla
                        iz dreka! Belo kamioneto sem odpeljal k mehaniku Martínu v Zoh Laguno, da
                        popravi štirikolesni pogon. Vaquero je odpeljal džipa k vulkanizerju in
                        pomagal Atasti pri urejanju opreme in nakupih. Na internetu skušam videti,
                        kaj je z denarjem, ki naj bi ga namenil INAH za Oxpemul. Nacionalni
                        koordinator za arheologijo mi sporoča, naj se povežem z direktorjem
                        regionalnega centra v Campecheju, tega pa ni.</hi></p>
                <p><hi rend="italic">7. maj. Vaquero odšel z vojaki na hummerju po sivo kamioneto.
                        Klical sem National Geographic in INAH Campeche glede denarja za Oxpemul,
                        odgovornih nisem našel. Folan v Campecheju pravi, da bo univerza dala nekaj
                        denarja. Z Atasto sva odšla v Chetumal po nakupih; naročil sem rezervni del,
                        ki ga potrebuje don Martín za popravilo štirikolesnega pogona. Vaquero se je
                        vrnil s sivo kamioneto in vojaki, ki so jo privlekli s hummerjem;
                        najnujnejše je popravil vojaški mehanik, po blatnem kolovozu pa so jo kljub
                        temu morali šlepati.</hi></p>
                <p>Pa naj bo tega telegrafskega naštevanja dovolj. V Xpujilu smo morali ostati še
                    nekaj dni, tako zaradi popravila bele kamionete kot zaradi urejanja finančnih
                    zadev in priprav za dokumentacijo kamnitih spomenikov v Oxpemulu. Willy Folan je
                    sporočil, da je našel človeka, ki je pripravljen priti in jih narisati, dodaten
                    denar pa so končno prispevali vsi zaprošeni: INAH, <hi rend="italic">National
                        Geographic Society</hi>, <hi rend="italic">Universidad Autónoma de
                        Campeche</hi> in ZRC SAZU.</p>
                <p>Raymundo je z vozilom univerze prišel v Xpujil 12. maja zvečer. Z njim je bil
                    Hubert Robichaux, ameriški arheolog, ki je delal že marsikje, med drugim z
                    Richardom Adamsom na velikem najdišču Río Azul v Gvatemali. Čeprav je bil že
                    precej v letih, ga je ponovno odkritje Oxpemula tako navdušilo, da se je na
                    Folanovo vabilo takoj odzval. Naslednji dan smo pobrali Ciriaca in ostale
                    delavce in odšli do 27. kilometra ceste proti Calakmulu. V taboru ob aguadi sta
                    ostala Raymundo in en delavec, ostali smo z vso opremo odšli v tabor pri
                    najdišču Dos Aguadas, prenočili in naslednje jutro prispeli v Oxpemul.</p>
                <p>Dokumentacija oxpemulskih spomenikov je terjala zahtevno organizacijo. En
                    satelitski telefon je imel Raymundo, ki je v taboru ob cesti vodil celotno
                    logistiko, drugega pa mi v Oxpemulu. Od delavcev sta z nami ostala Ciriaco in
                    Moisés, ostalih osem pa je <pb n="175" xml:id="pb.175"/><figure>
                        <graphic url="media/057.jpg"/>
                        <head>Hugh prerisuje hieroglife na Steli 10 v Oxpemulu.</head>
                    </figure>bilo naslednje dni zadolženih za oskrbo. Vsak dan so nam morali
                    prinesti poleg hrane še vsaj dve 20-litrski plastenki z vodo. Ozka in vijugasta
                    pot, izsekana od ceste do Oxpemula, je bila dolga preko 10 kilometrov in polna
                    posekanih štrcljev, ob katerih so se spotikali, in nizko ležečih vej in debel,
                    ki se jim je bilo treba izogibati ali se pripogibati pod njimi. Tudi za najbolj
                    žilavega domačina je bilo preveč, da bi moral vsak dan s tovorom prehoditi to
                    razdaljo, zato je bilo treba delo razdeliti: ena skupina je bila pri Raymundu in
                    je prinašala hrano in vodo do kolegov, utaborjenih blizu najdišča Dos Aguadas,
                    ti pa so jo zatem prenašali v Oxpemul. Vsak dan smo Raymundu pošiljali sporočila
                    glede potreb, Raymundo pa je priskrbel vse potrebno, organiziral transport,
                    semtertja pripravil celo zrezke, jih nasolil, začinil in prekadil …; ko so
                    prišli do nas, jih je bilo treba samo še vreči v ponev.</p>
                <pb n="176" xml:id="pb.176"/>
                <p>Organizacija je bila dobra, satelitski telefon je deloval. Raymundo je na cesti
                    lahko dobil satelitski signal, mi pa na najvišji piramidi v Oxpemulu prav tako.
                    Utaborili smo se na največjem trgu, ob vznožju glavne piramide. S seboj smo
                    imeli viseče mreže in šotorsko platno, ki ga je priskrbel Raymundo, ampak že
                    prvo noč smo ob močnem nalivu ugotovili, da zamaka. Poleg tega se je v kotanji
                    na razpeti šotorki nabralo toliko vode, da se je celotna konstrukcija sesula.
                    Popravili smo jo samo za silo, tako da je bila vsaj najpomembnejša oprema na
                    suhem, spali pa nismo nič. Hugh in Vaquero sta bila v lastnih šotorih, a tudi
                    Vaquerov je zamakal. Ko se je zjutraj dež polegel, je Vaquero prilezel iz šotora
                    in vprašal Ciriaca:</p>
                <p>»Katera žival je to?« Pokazal je na dobre tri centimetre dolgo žuželko v
                    šotoru.</p>
                <p>»Uuu, Vaquero, te pa ne smeš ubiti.«</p>
                <p>»Zakaj?«</p>
                <p>»Ta je zdaj tvoja krvna sestra,« se je namuznil Ciriaco.</p>
                <p>»Kako?«</p>
                <p>Ciriaco jo je vzel iz šotora in pohodil; razlilo se je toliko krvi, da je Vaquero
                    odskočil in izstrelil rafal ne najbolj spodobnih besed.</p>
                <p>»To je vrsta stenice,« je pojasnil Ciriaco, »ki sesa kri. Ko te piči, ne čutiš
                    ničesar, pa tudi kasneje ne; zato ji pravijo poljubljajoča stenica, prenaša pa
                    Chagasovo bolezen. Če je stenica<note place="foot" xml:id="ftn22" n="22">
                        <hi rend="italic">Triatoma</hi> sp.</note> okužena, se lahko bolezen pojavi
                    šele čez leta; napade srce, črevesje, včasih je smrtna. Ampak ne skrbi, tega je
                    več v Gvatemali. Tu še nisem slišal, da bi kdo zbolel.«</p>
                <p>Zaenkrat je Vaquero še vedno živ in zdrav. Upajmo, da je imel Ciriaco prav.</p>
                <p>V naslednjih dneh je Hugh čez dan risal spomenike, ostali smo pomagali, kjer je
                    bilo potrebno, ponoči pa smo jih fotografirali z bliskavico; reliefno izdelane
                    podobe in hieroglifske napise smo osvetljevali s strani, kajti kontrastni
                    obrisi, dobljeni s takšnim fotografiranjem, lahko razkrijejo mnoge podrobnosti,
                    ki jih podnevi ni mogoče opaziti. Poleg komarjev, ki jih je bilo tisto leto
                    povsod nenavadno veliko, so te nočne napore popestrile ogromne vešče, <pb
                        n="177" xml:id="pb.177"/><figure>
                        <graphic url="media/058.jpg"/>
                        <head>Atasta in Vaquero si ogledujeta fragment Stele 3 v Oxpemulu, na kateri
                            je omenjen obisk treh gospodov iz Tikala.</head>
                    </figure>ki so besno obletavale vse vire svetlobe in se pri tem neusmiljeno
                    zaletavale tudi v naše obraze s svetilkami na čelih. Res tečne živali.</p>
                <p>To delo je bilo nekako zasilno, vendar nujno, ker takrat nismo vedeli, kdaj bo
                    lahko prišel naš epigrafik Nikolai Grube. K sreči je obiskal Oxpemul že avgusta
                    2004 in vse spomenike izčrpno dokumentiral. Hieroglifski napisi so potrdili
                    domnevo o vlogi <pb n="178" xml:id="pb.178"/>Oxpemula v nemirnem poznoklasičnem
                    času. Besedila navajajo imena posameznih vladarjev, pomembne dogodke in datume,
                    razkrivajo pa tudi, da je Oxpemul v regionalni politični hierarhiji prevzel
                    mesto Calakmula, katerega moč je prav v tistem času močno opešala: poleg tega,
                    da je uporabljal toponim Calakmula (<hi rend="italic">Uxtetun</hi>), je imel
                    tudi neposredne zveze s Tikalom, ki je po zmagah nad Calakmulom ostal edina
                    velesila v majevskih nižavjih. Zanimivo je tudi, da so vladarji na več stelah
                    zelo očitno predstavljeni kot božanstva: groteskne maske in drugi simboli,
                    vključeni v njihovo razkošno opravo, pa tudi njihova imena razodevajo, da so
                    poosebljali predvsem boga sonca in boga dežja.</p>
            </div>
            <div type="ss1">
                <pb n="179" xml:id="pb.179"/>
                <head>Drevo na hiši</head>
                <p>Po treh dneh sem ekipo, ki je nadaljevala dela v
                    Oxpemulu, zapustil. Najprej sem moral v Chetumal, da poberem našega geodeta
                    Tomaža Podobnikarja, sodelavca na ZRC SAZU. Siva kamioneta je zopet potrebovala
                    avtomehanika, s Tomažem pa sva morala tudi po nakupih. Raymundu sem na
                    satelitski telefon poslal sporočilo, da prideva 21. maja dopoldne in da naj nas
                    takrat v njegovem taboru ob cesti čakajo Atasta, Ciriaco in še trije delavci,
                    ker bomo začeli kartiranje Yaxnohcaha, delo v Oxpemulu pa naj dokončajo Vaquero,
                    Hugh in ostali.</p>
                <p>Na dogovorjeni dan smo odrinili proti Villahermosi, malo pred ciljem pa je siva
                    kamioneta začela pokašljevati in končno obstala. Pustili smo jo, se zapeljali do
                    Villahermose z belo in šele naslednjega dne nekako spravili tja tudi sivo, ampak
                    jasno je bilo, da brez popravila ne bo šlo. Začeli smo z meritvami v Yaxnohcahu,
                    medtem pa so tudi v Oxpemulu zaključili delo; Raymundo je Huberta odpeljal v
                    Campeche, Vaqueru pa sem sporočil, naj <figure>
                        <graphic url="media/059.jpg"/>
                        <head>Tabor v Yaxnohcahu.</head>
                    </figure><pb n="180" xml:id="pb.180"/><figure>
                        <graphic url="media/060.jpg"/>
                        <head>Atasta preverja načrt Yaxnohcaha, ki ga Tomaž s podatki vsakodnevnih
                            meritev sproti izdeluje na računalniku.</head>
                    </figure>pripelje mehanika Martína. Ta je kamioneto res popravil, Vaquero ga je
                    spet odpeljal, vrnil pa se je šele čez tri dni, ker je imel tudi s svojim džipom
                    težave.</p>
                <p>Medtem smo preselili tabor v Yaxnohcah, da bi si prihranili vsakodnevno pot iz
                    Villahermose. Kartiranje je vodil Atasta; risal je skico in izbiral točke, na
                    katere so sodelavci postavljali prizme, Tomaž pa je upravljal totalno postajo.
                    Medtem sva s Ciriacom zopet iskala Pared de los Reyes; okoli aguade, do katere
                    smo prišli že na začetku te sezone, sva pregledala vse zaplate terena, ki jih še
                    nismo prehodili; iskala sva tudi drugo aguado, za katero sva domnevala, da je
                    nekje v bližini. Ampak vse je bilo zaman. Poraz je bil grenak, toda nadaljevati
                    iskanje, ki je bilo vse bolj podobno tipanju v popolni temi, bi bilo nesmiselno.
                    Morala sva odnehati.</p>
                <p>Dela v Yaxnohcahu so trajala že deset dni. Vode je bilo v aguadi pri Villahermosi
                    dovolj, zmanjkovati pa je začelo hrane. Z Vaquerom sva se zato odpeljala v
                    Xpujil; nakupi so terjali svoj čas, tako da sva odrinila nazaj šele zvečer. V
                    Villahermoso sva prispela šele okoli tretje ure zjutraj in ugotovila, da je kraj
                    medtem, ko sva bila v Xpujilu, dobil nove obiskovalce: na jasi z visoko travo,
                    preko katere je vodila pot proti aguadi in naprej proti Yaxnohcahu, so <pb
                        n="181" xml:id="pb.181"/>bili postavljeni šotori. Vaquero je utišal glasbo,
                    ki se je tako kot običajno tudi tokrat razlegala iz džipa, in medtem ko sva
                    izstopala, se je tudi iz šotorov, osvetljenih z žarometi, izkobacalo nekaj
                    mladeničev in mladenk.</p>
                <p>»Dober večer,« sva pozdravila. »Pravzaprav, dobro jutro.«</p>
                <p>Odzdravili so, povedali, da so prišli opravit botanične raziskave v okolici, in
                    naju povprašali, kaj je naju prineslo sem.</p>
                <p>»Arheološko rekognosciranje tega območja opravljamo. Ura res ni najbolj primerna,
                    ampak ali vas lahko prosiva, če malenkost premaknete šotore, da lahko greva
                    naprej?«</p>
                <p>»Kako, vidva gresta še naprej? Kam naprej?«</p>
                <p>»Tu po kolovozu, še okoli šest kilometrov proti zahodu.«</p>
                <p>Očitno še niso bili opazili, da od aguade vodi pot naprej skozi gozd. Začudeni so
                    odmaknili šotore, midva pa sva se zahvalila in se odpeljala naprej. Vaquero se
                    je neizmerno zabaval:</p>
                <p>»Si videl njihove obraze? Samo predstavljaj si, da si študent biologije in te
                    pošljejo na terenske raziskave v Villahermoso. Navdušen prideš sem, postaviš
                    šotor in si domišljaš, da si na koncu sveta. Potem pa te ob treh zjutraj zbudi
                    muzika, navita do konca, zaslepijo te žarometi in prigunca se džip z dvema
                    tipoma, ki ti rečeta: 'Bi se lahko malo umaknili? Midva greva še naprej.'«</p>
                <p>Vaquerova domišljija je vzbudila tudi mojo.</p>
                <p>»Ja, že razmišljaš, kako boš prijateljem pripovedoval o tej divjini bogu za
                    hrbtom, kako si hodil po terenu, 'kamor človeška noga še ni stopila', pri tem
                    zaspiš, potem ti pa lepe sanje prekine nekdo, ki ti pove, da mu je napoti tvoj
                    šotor, ker si ga postavil ravno na kolovoz. Najbrž sva jim res pokvarila
                    veselje.«</p>
                <p>Meritve v Yaxnohcahu so bile kmalu zaključene, zdaj je bilo treba samo še
                    pregledati najdišče blizu nekdanjega tabora El Tintal, kamor je bil čiklero
                    Guadalupe pripeljal Vaquera, Atasto in ostale že pred tedni. Takrat so odprli
                    kolovoz, najdišča pa niso podrobno dokumentirali.</p>
                <p>Pot od Yaxnohcaha do tja je kak kilometer vodila po kolovozu proti severozahodu,
                    zatem pa okoli 10 kilometrov po tistem, ki se je odcepil proti jugozahodu in
                    vodil mimo nekdanjega tabora ob aguadi La Fama. Čeprav je bilo v aguadi nekaj
                    vode, smo naš tabor pustili v Yaxnohcahu. Aguado La Fama so namreč divji prašiči
                    in tapirji tako razrili, da je bila spremenjena v blatno močvaro; zajeti kolikor
                    toliko bistro vodo bi bilo nemogoče. Poleg tega so se <pb n="182"
                        xml:id="pb.182"/><figure>
                        <graphic url="media/061.jpg"/>
                        <head>Vaquero in Atasta merita glavno stavbo v Cheyokolnahu.</head>
                    </figure><pb n="183" xml:id="pb.183"/>zaradi množice živali, ki so se zgrinjale
                    do aguade – očitno edine daleč naokoli, ki je še zadrževala nekaj vode – močno
                    namnožili klopi. Ti so že itak povsod prisotna nadlega in ni imelo smisla, da si
                    še bolj zagrenimo življenje. Sreča je le, da v teh krajih klopi niso okuženi in
                    ne prenašajo bolezni, kakršni sta borelioza in klopni meningoencefalitis.</p>
                <p>Začuda so don Guadalupe in njegovi pri čiščenju kolovoza proti El Tintalu sekali
                    tako nizko, da je na štrcljih že takrat Vaquero predrl dve gumi, tokrat pa smo
                    še eno. Ni bilo druge rešitve: morali smo do tal posekati vse nevarne lesene
                    konice, kar nam je vzelo dva dni.</p>
                <p>Trud se je izplačal. Kot sta bila pripovedovala Vaquero in Atasta, je bilo
                    najdišče res edinstveno. Glavna stavba z izpostavljenimi zidovi in dokaj dobro
                    ohranjenimi notranjimi prostori je bila ovita v množico korenin drevesa <hi
                        rend="italic">álamo</hi>, ki je raslo na njej. Najprimernejše ime za
                    najdišče je bilo na dlani: <hi rend="italic">Cheyokolnah</hi>, 'Drevo na
                    hiši'.</p>
                <p>Prednja fasada stavbe, ki je gledala čez trg proti zahodu, je bila porušena, tako
                    da je bilo videti notranjost obokanih prostorov. Ti so bili postavljeni v dveh
                    nadstropjih, kar je redkost na majevskih najdiščih: prostori so marsikje v več
                    nivojih, toda običajno so gornji zamaknjeni v notranjost stavbe in zgrajeni nad
                    zapolnjenim jedrom, ne pa drug nad drugim kot v tem primeru. Prav tako
                    edinstvene so bile pravokotne niše, s katerimi je bila opremljena notranja stena
                    gornjega osrednjega prostora, na kateri je bil ohranjen bel omet. Na pobočju
                    bližnje, manjše ruševine sta ležala dva fragmenta stele z ohranjenim delom
                    hieroglifskega napisa, ki govori – kot je kasneje ugotovil naš epigrafik Nikolai
                    – o pokopu nekega vladarja, najverjetneje leta 420 n. št. Verjetno so stelo tja
                    zvlekli roparji, ki so izkopali rov v stavbo in naleteli na sobo z zanimivim
                    obokom v obliki triperesne deteljice, kakršni so bili dotlej znani le na
                    znamenitem najdišču Palenque v mehiški državi Chiapas. Na ometanem oboku so bili
                    vidni ostanki rdeče barve.</p>
                <p>Cheyokolnah je precej veliko najdišče, saj je okoli trga pred glavno stavbo še
                    vrsta drugih, razporejenih okoli večjih in manjših dvorišč. Ker je delo v
                    zadnjih dneh vse pogosteje prekinjal dež, smo se odločili, da se natančnemu
                    geodetskemu posnetku, ki bi nam vzel precej časa, odrečemo; deževna doba je bila
                    pred vrati, in če se deževje okrepi, lahko razmočeni kolovozi resno ogrozijo <pb
                        n="184" xml:id="pb.184"/>naš povratek. O vozilih, ki so ostala v blatu in
                    jih je bilo mogoče izvleči šele v naslednji sušni dobi, smo že večkrat
                    slišali.</p>
                <p>Naredili smo samo skico najdišča, ga fotografsko dokumentirali in zrisali
                    arhitektonske detajle glavne stavbe. Medtem smo še vedno taborili v Yaxnohcahu,
                    deževje pa res ni ponehalo. Komarjev je bilo že vse dni toliko, da so grenili
                    celo večerje ob tabornem ognju. Nanj smo nalagali termitnjake, ki zaradi
                    mešanice lesa in zemlje, ki jo zlepijo termiti, dajejo veliko dima. Komarjev je
                    tako bilo res manj, zato pa so se nam oči tako solzile, da nam niti do pogovora
                    ni bilo. Najraje smo se čimprej zavlekli v šotore in viseče mreže, obdane z
                    zaščitnimi mrežami proti komarjem in prekrite s polivinilastimi folijami, ki so
                    ščitile pred dežjem.</p>
                <p>Zadnjo noč je bil naliv tako močan in dolgotrajen, da mi je skrb vzela spanec.
                    Začutil sem težo odgovornosti za vse ljudi, ki sem jih pravzaprav jaz pripeljal
                    sem, nisem pa poskrbel za pravočasen umik. Največjo nevarnost je predstavljal
                    več kilometrov široki Bajo El Laberinto, ki ga je bilo treba prečkati takoj
                    severno od Villahermose. Če se tam ugreznemo v blato, si tudi z vitlom ne bomo
                    mogli dosti pomagati, ker nikjer ni velikih dreves, na katera bi lahko zataknili
                    kabel. Da bi poklical komandanta v Xpujil? Malo verjetno; zaradi gostih oblakov,
                    ki so prekrivali vse nebo, je bil satelitski telefon mrtev. Džungla pa se je
                    prebujala v novo življenje, ki ga je prinašala voda: rastlinje je začelo bujno
                    poganjati, množil se je mrčes, iz zemlje bodo prilezle kače …</p>
                <p>Nekaj čez polnoč so nebo razparali bliski, grmenje je bilo vse bolj oglušujoče in
                    zapihal je silovit veter. Mogočno, a že precej suho drevo v bližini tabora je
                    začelo grozeče hreščati. Panično smo se skobalili iz visečih mrež in se umaknili
                    na varno razdaljo. Drevo se je nagibalo, pokalo in ječalo, dokler se ni
                    prelomilo in z velikim truščem padlo na tla, le nekaj metrov od tabora.</p>
                <p>Zjutraj – bil je že 13. junij – smo pospravili tabor, naložili vse stvari na
                    vozila in se podali na pot. Dež je ponehal, kolovoz pa je bil že dodobra
                    razmočen. Zapeljali smo čez Villahermoso in se, preden se je dvignjen teren
                    spustil v Bajo El Laberinto, ustavili. Izmenjali smo si še zadnje nasvete,
                    vklopili štirikolesni pogon in si zaželeli srečo: tu se je začenjal najtežji
                    del.</p>
                <p>Z dovolj zaleta sem pognal belo kamioneto v blatno morje. Neusmiljeno sem
                    pritiskal na plin, da bi ohranil zadostno hitrost, a so kolesa pogosto tako
                    močno spodrsavala, da je bilo treba <pb n="185" xml:id="pb.185"/>pritisk na
                    pedal za plin primerno uravnavati in nenehno preklapljati prestave. Motor je
                    rohnel, kamioneta je poplesavala sem ter tja, blatne kepe so frčale izpod koles
                    na vse strani. V vzvratnem ogledalu se je občasno pojavil Vaquerov džip, ki je
                    za mano bil podobno bitko. K sreči kamnov v teh mokriščih ni. No ja, skoraj ni.
                    Na več odsekih ostajajo sledovi muk tistih, ki so jim nekoč, bogve kdaj, vozila
                    obtičala v blatu: vrste velikih kamnov, ki so jih morali prinesti z najbližjega
                    dvignjenega terena in z njimi vsaj nekoliko utrditi ugrezajočo se podlago. Z
                    divjim sukanjem volana sem se jim skušal izogniti in obenem ohraniti pravo smer.
                    Tu in tam je kamioneta ob kakšnem kamnu odskočila, vendar je blato bolj ali manj
                    ublažilo udarce. Sploh pa na to nisem mogli preveč paziti; udarci gor ali dol,
                    prenizka hitrost bi lahko bila usodna; ustaviti se nikakor nismo smeli.</p>
                <p>Po dolgih minutah znojenja so kolesa končno zagrabila trden teren. Ustavili smo
                    se na prvem blagem klancu, izstopili in se od veselja kar objemali. Če smo
                    premagali Bajo El Laberinto, naprej ne <figure>
                        <graphic url="media/062.jpg "/>
                        <head>»Ne gre več naprej,« pravi Atasta.</head>
                    </figure><pb n="186" xml:id="pb.186"/>bi smelo biti večjih težav. Pregledali smo
                    vozila. Barvo bele kamionete bi težko uganili, tudi Vaquerov džip ni bil več
                    videti črn, na platneni strehi pa je tovoril ogromne kepe blata. Gume so bile
                    vse do visokih blatnikov obložene z debelimi plastmi sprijetega blata, ki smo ga
                    odstranili, sicer pa kakšne druge škode ni bilo videti.</p>
                <p>V primerjavi s tem, kar je bilo za nami, je bil preostali del poti veliko lažji.
                    Na nekem odseku je moja kamioneta tako zrila in poglobila teren, da je Vaquero
                    za mano nasedel in obtičal. Ampak jaz sem bil že na trdnem, onstran blatne
                    luknje: obrnil sem kamioneto, izvlekel kabel iz vitla in džipa smo brez večjih
                    težav izvlekli. V Buenfil, na cesto Calakmul-Conhuás, smo prispeli šele v mraku,
                    a to ni bilo pomembno. Zmagali smo!</p>
                <p>Že po nekaj kilometrih nas je čakalo še zadnje presenečenje. Na cesti, ki je ob
                    teh urah sicer opustela, saj tudi redkih obiskovalcev Calakmula zvečer ni več,
                    so se pred nami zasvetili žarometi in pot nam je zaprl vojaški hummer. Iz njega
                    so poskakali vojaki, repetirali avtomatske puške in nas obstopili. Eden od
                    delavcev, ki je sedel z mano v kabini, me je zaskrbljeno pogledal:</p>
                <p>»Kaj pa je zdaj to?«</p>
                <p>»Ne skrbi, z vojsko še nikoli ni bilo težav.«</p>
                <p>Pristopil je poročnik, salutiral in me vprašal, od kod prihajamo in kam smo
                    namenjeni. Razložil sem mu in mu pomolil uradni dopis, ki smo ga vedno imeli pri
                    roki: na papirju z glavo Nacionalnega inštituta za antropologijo in zgodovino je
                    bila kratka predstavitev našega dela z naslovom: <hi rend="italic">A las
                        autoridades civiles, judiciales y militares del estado de Campeche</hi>.
                    Oficir je prižgal svojo svetilko, jo usmeril v dokument in ga pazljivo prebral.
                    Potem mi ga je vrnil in rekel:</p>
                <p>»Torej ste vi tisti, ki ste odkrili neko arheološko najdišče v bližini?«</p>
                <p>»Res je.«</p>
                <p>»Poslali so nas, da zaradi morebitnih plenilcev patruljiramo po cestah tu
                    okoli.«</p>
                <p>Poročnik mi ni bil znan. Očitno ni prihajal iz Xpujila.</p>
                <p>»Od kod pa prihajate, če smem vprašati?«</p>
                <p>»Iz Escárcege, po ukazu generala.«</p>
                <p>Seveda, podpolkovnik Alfonso Cristóbal García Melgar, komandant pehotne enote v
                    Xpujilu, je izpolnil obljubo: o <pb n="187" xml:id="pb.187"/>odkritju Oxpemula
                    je obvestil svojega generala Héctorja Sáncheza Gutiérreza, komandanta 33.
                    vojaške cone v Campecheju.</p>
                <p>Na poročnikov ukaz so vojaki zopet skočili na hummer in nam sprostili pot.
                    Podobno srečanje smo imeli tudi malo kasneje, ob prihodu v Conhuás. Vojaki, ki
                    so tam ustavljali vozila, so bili iz Xpujila, neposredno pod poveljstvom
                    podpolkovnika Garcíe Melgarja.</p>
                <p>Po uspešni vrnitvi iz džungle smo bili nagrajeni še z enim prijetnim občutkom:
                    tako podpolkovnik kot general sta naša prizadevanja in skrbi vzela zelo
                    resno.</p>
            </div>
            <div type="ss1">
                <pb n="(188)" xml:id="pb.188"/>
                <pb n="189" xml:id="pb.189"/>
                <head>Dolga pot</head>
                <p>Jeseni leta 2004 sem izvedel, da je podpolkovnik
                    García Melgar poleti utrpel hude poškodbe ob nesreči z vojaškim džipom in da so
                    ga zato iz Xpujila poslali v México. Tam sva se pred začetkom sezone 2005
                    srečala. Kot je povedal, so njihovo enoto obvestili, da se je na travnati pisti,
                    ki so jo nekoč uporabljali čikleri ob jezeru Chumpich, na jugozahodnem obrobju
                    Calakmulske biosfere, razbilo manjše letalo tihotapcev z drogo, ki so skušali
                    tam pristati. Posadka je očitno preživela in pobegnila, avioneto pa je morala
                    vojska po kosih odpeljati. Na enem kasnejših obhodov, ki jih je moral opraviti
                    podpolkovnik na tistem območju, je vozil po skalnatih vzpetinah po meji med
                    Gvatemalo in Mehiko, njegovemu džipu so odpovedale zavore in vozilo se je
                    prevrnilo. Takrat si je hudo poškodoval prsni koš, a je zdaj že dobro okreval in
                    bil optimist kot vedno. O novem komandantu v Xpujilu ni vedel kaj dosti,
                    svetoval pa mi je, da se oglasim pri generalu v Campecheju.</p>
                <p>Na podlagi izkušenj smo vsako novo sezono začeli bolje opremljeni, čeprav smo
                    bili omejeni z razpoložljivimi financami. Leta 2005 smo uvedli kar nekaj
                    novosti.</p>
                <p>V prejšnji sezoni sta nas Ciriaco in Guadalupe že peljala do najdišč, ki sta jih
                    poznala, drugih poznavalcev pa nismo našli. Postalo je jasno, da so ljudje, ki
                    so kdaj delali v biosferi in bi utegnili poznati ruševine, večinoma že pokojni
                    ali pa tako stari, da nas ne morejo spremljati. Na njihov spomin se nismo mogli
                    zanašati, pa tudi indikacije niso bile v posebno pomoč. Pogovori so se odvijali
                    približno takole:</p>
                <p>»Tam od Villahermose dol greš po kolovozu in prideš do razpotja.«</p>
                <p>Iz Villahermose vodi več kolovozov. »Po katerem?«</p>
                <p>»Po tistem, ki gre proti aguadi Jeruzalem.«</p>
                <p>Danes noben kolovoz iz Villahermose ne gre proti aguadi Jeruzalem. Eden vodi
                    proti taboru Dos Caobas, mogoče je kje križišče. Bomo poskušali najti.</p>
                <p>»In potem prideš do tabora, kako se že imenuje ...?«</p>
                <pb n="190" xml:id="pb.190"/>
                <figure>
                    <graphic url="media/063.jpg"/>
                    <graphic url="media/064.jpg"/>
                    <head>Ciriacov »novi« ford.</head>
                </figure>
                <pb n="191" xml:id="pb.191"/>
                <p>Tudi če bi vedel ime, nam nič ne pomaga. Tam že davno ni nobenega tabora več.</p>
                <p>»Ne spomnim se, ampak tam je aguada. Greš okoli in na tej strani [kaže z levo
                    roko] je velik <hi rend="italic">zapote</hi> ...«</p>
                <p>Kam okoli? Na kateri strani? Drevo <hi rend="italic">zapote</hi> poznam, ampak
                    povsod jih je veliko. Sploh pa, ali še stoji? Pa kje točno?</p>
                <p>»Tam greš naprej po gošči, pustiš <hi rend="italic">bajo</hi> na tej strani [spet
                    kaže z roko] in prideš na višji teren. Prečkaš kolovoz, ki gre v El Tigrito [le
                    kje je spet to?] in tam na tej strani [spet roka], tam je zid, visok, ne moreš
                    zgrešiti.«</p>
                <p>Pa še kako lahko. S takimi navodili nismo še nikoli ničesar našli. Še ljudje
                    sami, ki so pred leti hodili po teh krajih, se ne znajdejo več; nekoč so bile
                    reference poti, tabori, tudi kakšno drevo, ki je izstopalo na sicer očiščenem
                    prostoru, danes pa je vse drugače, zaraščeno, povsod bolj ali manj enaka
                    džungla. Še naš vrli vodnik Guadalupe, dober čiklero, izkušen gozdovnik, se je
                    izgubil. Ko so z Vaquerom in Atasto iskali tabor El Tintal, so na nekem križišču
                    starih kolovozov južno od La Fame ubrali napačnega; odpirali so ga tri dni,
                    prišli do neke aguade in šele tam je Guadalupe spoznal napako; ni bila aguada El
                    Tintal temveč Puerto México. Morali so se vrniti do razpotja; trije dnevi
                    sekanja so bili zaman.</p>
                <p>Če nismo mogli več upati, da bi našli poznavalce, je bilo treba uporabiti druge
                    metode. Kolega Krištof Oštir, ki je bil takrat sodelavec na našem Inštitutu za
                    antropološke in prostorske študije ZRC SAZU, je specialist za tehnike
                    daljinskega zaznavanja, ki so se v arheologiji obnesle že marsikje. S sodelavcem
                    Žigo Kokaljem sta pregledala satelitske posnetke Landsat, Radarsat in Spot. Na
                    njih smo lahko razbrali lastnosti vegetacije, ki so nam pomagale pri načrtovanju
                    obhodov, ampak sumljivih točk ali območij, ki bi namigovala na prisotnost
                    ruševin pod tropsko vegetacijo, nismo odkrili. Tako kot v prejšnji sezoni smo
                    imeli v prenosnem računalniku kartografske podatke mehiške <hi rend="italic"
                        >Comisión Nacional para el Conocimiento y Uso de la Biodiversidad</hi>, za
                    to sezono pa smo nabavili še letalske fotografije v merilu 1:20.000, ki jih je
                    pred nekaj leti dala posneti ista mehiška nacionalna komisija, in jih
                    stereoskopsko pregledali. Zdaj so se odprli novi upi: na fotografijah je bilo
                    mogoče odkriti izbokline, ki so, čeprav preraščene, dajale slutiti, da so pod
                    gozdom večje predšpanske stavbe. Določil sem njihove koordinate in naredil načrt
                    za to sezono. Prvi cilj je bil Uxul, ki ga je leta 1934 odkril Karl Ruppert.
                    Njegove koordinate <pb n="192" xml:id="pb.192"/>padejo v <hi rend="italic"
                        >bajo</hi>, toda v bližini je bilo na letalski fotografiji mogoče opaziti
                    vzvišen teren s pomenljivimi izboklinami.</p>
                <p>Poleg letalskih fotografij smo premogli še eno pomembno novost, zelo praktično in
                    za vsakdanje potrebe še kako pomembno: imeli smo kuharico. Sam nisem nikoli
                    pomislil, da bi bila kakšna ženska pripravljena iti z nami. Pa me je Ciriaco
                    spomnil, da so v taborih čiklerov vedno imeli kuharice in da bo gotovo kakšno
                    našel. In jo je res, nagovoril je kar svojo ženo Lauro. Po nekaj dneh smo se na
                    redno in sorazmerno raznoliko prehrano tako navadili, da se nam je zdelo
                    nerazumljivo, kako smo mogli prej shajati sami. Kot da ne bi bilo dovolj
                    napornega dela že čez dan, je moral nekdo od delavcev zvečer vedno zamesiti še
                    testo za tortilje in pripraviti, kar se je pač dalo. Ni čudno, da je bilo
                    prehranjevanje bolj nujno zlo kot pa kakršenkoli povod za zadovoljstvo. Zdaj je
                    bilo vse drugače: doña Laura se je posvečala izključno kuhinji in redu v taboru.
                    Moška ekipa je morala zgolj nabrati suhljad, razžagati kako padlo drevo in
                    pripraviti drva.</p>
                <p>Razširil se je tudi naš vozni park. Poleg naše bele kamionete in Vaquerovega
                    džipa je zdaj še Ciriaco pripeljal svojo novo pridobitev: ker je drvarjenje ena
                    od njegovih pomembnih dejavnosti, je pred kratkim kupil tritonski tovornjak
                    znamke Ford, letnik 1964, hudo zdelan, a še vedno močan in učinkovit, vsaj
                    Ciriaco je tako zatrjeval. Da mu je manjkal del prednje šipe in vrsta drugih
                    podrobnosti, pač ni bilo pomembno.</p>
                <p>Tako opremljen se je naš konvoj iz vasi Constitución podal proti Escárcegi. Od
                    komandanta 33. vojaške cone v Campecheju – še vedno je bil to general Héctor
                    Sánchez Gutiérrez – sem izvedel, da je vojska po neuspelem pristanku tihotapske
                    avionete, o katerem mi je govoril že podpolkovnik García Melgar, onesposobila
                    kolovoz, ki pelje od vasi Constitución proti jugu vse do gvatemalske meje in po
                    katerem smo se nameravali približati Uxulu. Zato smo se odločili, da napravimo
                    velik ovinek in se prebijemo do meje po cestah, ki vodijo proti jugu iz mesta
                    Escárcega. Ko pridemo do meje, naj ne bi bilo težav, saj vzdolž nje vodi
                    kolovoz, po katerem se vozijo delavci, ki vsako leto čistijo mejno izseko. To je
                    tako imenovana CILA, o kateri sem že slišal: s kratico Mednarodne komisije za
                    meje in vode (<hi rend="italic">Comisión Internacional de Límites y Aguas</hi>),
                    ki je po dogovoru med Mehiko in Gvatemalo zadolžena za vzdrževanje meje, ljudje
                    običajno označujejo tudi brigado <pb n="193" xml:id="pb.193"/><figure>
                        <graphic url="media/065.jpg"/>
                        <head>Takšni spomeniki z oznakami so postavljeni vzdolž meje med Mehiko in
                            Gvatemalo.</head>
                    </figure>delavcev, ki jo komisija zaposli, da enkrat letno poseka grmovje in po
                    potrebi popravi in prepleska betonske spomenike v obliki obeliskov, postavljene
                    na vsakih nekaj kilometrov vzdolž mejne črte; odsek meje, ki loči Gvatemalo od
                    mehiške države Campeche, teče v ravni črti po vzporedniku 17°49' severne
                    širine.</p>
                <p>Bil je ravno veliki petek, 25. marec leta 2005, ko smo se odpravili na pot,
                    najprej po glavni cesti proti zahodu do Escárcege. Edini vzrok za razcvet mesta,
                    ki je na hitro zraslo šele v zadnjih desetletjih, je pomembno cestno križišče:
                    tu se od glavne ceste, ki vodi iz osrednje Mehike proti mestu Campeche na
                    zahodni obali polotoka Jukatana, odcepi cesta proti Chetumalu. Kakšno zanimivost
                    bi za povprečnega obiskovalca bi v tem mestu težko našli. Res <pb n="194"
                        xml:id="pb.194"/>je, da se turisti v tem kraju praviloma ustavijo, ampak
                    zgolj zato, ker tu napravi postanek vsak avtobus. Za nas pa je bila Escárcega
                    posebnega pomena: turističnih atrakcij res ni, zato pa ne manjka avtomehaničnih
                    delavnic, vulkanizerjev, trgovin z rezervnimi deli in najrazličnejšim orodjem,
                    da o prehrambenih izdelkih ne govorimo. Tokrat smo si v Escárcegi privoščili še
                    zadnje kosilo v civilizaciji, zatem pa krenili naprej proti jugu.</p>
                <p>Pa nismo prišli daleč. Za mano, ki sem vozil prvi v naši karavani, se je gugal
                    Ciriacov svetlomodri (kolikor mu je še ostalo barve) ford, zadnji pa je bil
                    Vaquero s svojim džipom. Ne da bi posebej gledal v vzvratno ogledalo, sem vendar
                    nenadoma zapazil, da je iz Ciriacovega motorja puhnil oblak dima, ki je bil
                    videti skoraj kot posledica eksplozije, in njegov tovornjak se je ustavil.
                    Seveda sem se tudi jaz. Izkazalo se je, da je pregorela vsa električna
                    napeljava. Očitno je prišlo do kratkega stika. Escárcega je bila še blizu,
                    Ciriaco pa je tam poznal avtoelektričarja. Vaquero je dobil napotke, se odpeljal
                    v mesto in se že čez pol ure vrnil z mojstrom. Mehika je ena najbolj katoliških
                    dežel na svetu, ampak našemu avtoelektričarju veliki petek očitno ni
                    predstavljal ovire: iz džipa se je skobacal nekoliko debelušen možak v primerno
                    umazanem delovnem kombinezonu in z veliko škatlo orodja v rokah; tudi čez lakte
                    zamaščene roke so razodevale, da tistega dne nikakor nismo bili njegova prva
                    stranka. Ročno se je lotil posla: odkril je vzrok kratkega stika, odstranil vse
                    požgane kable, izvlekel šope novih iz svojega zaboja in jih drugega za drugim
                    priključil, kamor je bilo treba. Valjal se je po kabini in se gnetel v prostoru
                    za motor, vročina je bila neizprosna, toda v slabi uri je delo opravil. Račun?
                    300 pesov, slabih 30 dolarjev. Dal sem mu 400 pesov, se mu najlepše zahvalil in
                    pripomnil:</p>
                <p>»Tole je bilo videti grozno. Res lepa hvala. Nisem si mislil, da bo mogoča tako
                    hitra rešitev. Pa na veliki petek popoldne!«</p>
                <p>»Za vse je rešitev, razen za smrt,« mi je odgovoril dobrovoljno in preprosto, kot
                    da vse skupaj ni bilo nič posebnega. »<hi rend="italic">Todo tiene solución,
                        menos la muerte</hi>.« Kako preproste in kako resnične besede! Bile so kot
                    nekakšna popotnica za vse, kar nas še čaka. In res sem se jih velikokrat
                    spomnil; mnoge težave so se zdele nepremostljive, ampak doslej smo se še vedno
                    izvlekli. Optimizem lahko dela čudeže.</p>
                <pb n="195" xml:id="pb.195"/>
                <p>Zdaj smo zelo konkretno videli, zakaj moderna in zapleteno sestavljena vozila
                    niso za džunglo: popravila so vse preveč komplicirana. Pod havbo Ciriacovega
                    forda je bilo veliko več praznega prostora kot tistega, ki ga je zasedal motor,
                    in večino okvar je lahko odpravil kar sam. Težav še zdaleč ni bilo konec, ampak
                    usodno obstali nismo nikjer.</p>
                <p>Ker je bilo že pozno, smo se vrnili v Escárcego, tam prespali in se naslednji dan
                    ponovno podali na pot. Peljali smo skozi več vasi, najprej proti jugozahodu in
                    potem proti jugovzhodu. Pozno popoldne smo prispeli v El Desengaño, ki leži
                    blizu meje z Gvatemalo. Tu se asfaltirana cesta konča, utaborili pa smo se v
                    bližnji vasi Santa Rosa, le slab kilometer severno od meje. Nismo si
                    predstavljali, kako dolga bo še pot do Uxula.</p>
                <p>Naslednje jutro je prišel mimo deček iz Gvatemale. V rokah je nosil petelina, ki
                    ga je želel prodati v vasi. Kmalu se je z njim tudi vrnil; ker ni našel kupca,
                    smo ga odkupili mi. Da meja tu ne predstavlja prepreke, sva z Vaquerom
                    ugotovila, ko sva želela najti pot naprej. Kolovoz naju je pripeljal do koče, ki
                    je stala takoj čez mejo; pravzaprav je deloma segala v Mehiko. Gospodar nama je
                    povedal, da pot naprej proti vzhodu teče po meji, a kmalu zavije na desno v
                    Gvatemalo. Podala sva se po njej in srečala kamion, katerega voznik nama je
                    pojasnil: moramo nazaj v El Desengaño in od tam po makadamu proti vzhodu skozi
                    naselji Solidaridad in Julubal do vasi San Dimas. Tam se začne kolovoz, ki ga
                    uporablja CILA: najprej vodi čez zapuščen zaselek Balamkax, po nekaj kilometrih
                    doseže mejo in se zatem nadaljuje proti vzhodu, večidel po sami mejni
                    poseki.</p>
                <p>Vrnili smo se v El Desengaño. Ciriacov kamion je imel spet težave. Pri zadnjih
                    kolesih je izteklo toliko zavornega olja, da zavore skoraj niso več prijele.
                    Medtem ko je mehanik poskušal odpraviti napako, sva z Vaquerom izkoristila čas,
                    se z džipom zapeljala do vasi San Dimas in preverila, da bo to res prava pot. Ob
                    vrnitvi naju je čakala novica, da zavor ni bilo mogoče popraviti. Ali si
                    potemtakem sploh upamo naprej? Vračati se nima smisla, je menil Ciriaco, ker
                    olje najbolj izteka prav pri pritiskanju na zavore, te pa na cesti uporablja
                    veliko več kot po kolovozih. Situacija je bila zaskrbljujoča: pred nami je bila
                    zelo dolga pot čez biosfero, kjer ne bo žive duše, kaj šele mehanika. Odločitev
                    ni bila enostavna, ampak brez tveganja naših podvigov itak ne bi bilo. Preverili
                    bomo, <pb n="196" xml:id="pb.196"/>če tista stara latinska misel, <hi
                        rend="italic">fortes fortuna adiuvat</hi>, še vedno drži. Kupili smo deset
                    litrov zavornega olja, se odpravili na pot in se utaborili ob aguadi med vasema
                    Solidaridad in Julubal, kjer nas je ujela noč. Vasica San Dimas, kamor smo
                    prispeli naslednji dan, leži nekako na koncu sveta: od tu proti vzhodu se
                    razteza samo še neposeljen gozd; no ja, tu in tam je še moč naleteti na kakšno
                    izgubljeno dušo, ampak to smo ugotovili šele kasneje.</p>
                <p>V vasi je bilo samo nekaj preprostih, iz kolov zgrajenih in s palmovim listjem
                    kritih koč, v katerih so bivale štiri družine. Ljudje so nas z radovednostjo
                    sprejeli in nam dovolili, da se utaborimo ob potoku, ki teče ob vasi proti jugu.
                    V teh predelih, na vzhodnem obrobju porečja reke Candelaria, ki se izliva v
                    Mehiški zaliv, je tu in tam še mogoče najti kak površinski vodni tok. Naprej
                    proti vzhodu jih ni več. Ciriaco teh koncev ni poznal; vedel je, da se jezero
                    Paixbán, mimo katerega nas bo bržkone vodila pot, saj leži prav na meji med
                    Gvatemalo in Mehiko, nikoli ne izsuši, ampak do tja nas je ločilo še 25
                    kilometrov v ravni črti.</p>
                <p>Po okusni večerji, ki jo je pripravila doña Laura in jo oplemenitila z nedavno
                    kupljenim petelinom, smo se pogovorili o načrtu za naslednje dni in zaspali, že
                    zgodaj zjutraj pa so nas zbudili petelini v vasi, ki so v divji tekmi skušali
                    preglasiti drug drugega. Jutro je bilo krasno, ob taboru je žuborel potoček, ki
                    nas je osvežil in nas poleg zajtrka navdal z optimizmom, ki ga je nekoliko
                    skalila le ena podrobnost: guma na beli kamioneti je bila prazna. Pa kaj, bila
                    ni ne prva ne zadnja; imeli smo še dve rezervni kolesi – na Ciriacov kamion je
                    bilo mogoče naložiti marsikaj.</p>
                <p>V naslednjih dneh smo odpirali kolovoz z belo kamioneto in džipom ter se vsak
                    večer vračali v San Dimas, kjer je doña Laura skrbela za našo prehrano in za
                    tabor: dokler ne najdemo naslednjega vira vode, nima smisla, da ga premikamo. A
                    vse to je trajalo veliko dlje, kot smo bili predvidevali.</p>
                <p>Prvi del poti je bil dokaj lahek. Že prvi dan nas je kolovoz, ki je vijugal preko
                    obdelovalnih zemljišč vasi San Dimas in zatem skozi gozd, pripeljal do
                    nekdanjega zaselka Balamkax – nekaj zapuščenih koč na griču, prekritem z visoko
                    travo. Od tu naprej je pot vodila skozi gozd, zaraščenih predelov, ki jih je
                    bilo treba očistiti, je bilo več, toda pravo delo nas je čakalo šele, ko smo
                    naslednji dan prišli do meje. Zdaj je kolovoz vodil kar po poseki, ki loči
                    Mehiko od Gvatemale, bil pa je naravnost zoprno zaraščen. Seveda, izseka je <pb
                        n="197" xml:id="pb.197"/><figure>
                        <graphic url="media/066.jpg"/>
                        <head>Običajne ovire na opuščenem kolovozu.</head>
                    </figure>široka 10 metrov, brez drevja, ki bi sončnim žarkom preprečevalo
                    prodiranje do tal, pa se nizko rastlinje razbohoti v zelo kratkem času. CILA
                    čisti mejo vsako leto nekje aprila; to leto je tod še ni bilo. Prišli smo do
                    izsušene aguade, ob kateri je bil teren preraščen z visoko, posušeno travo,
                    sledilo pa je gosto grmičevje. Če so bile prej kolesnice kolikor toliko opazne,
                    jih zdaj Ciriaco, naj se je še tako trudil, ni našel. Pot naprej ne gre po meji,
                    je zaključil. Nekaj sto metrov nazaj smo bili opazili pot, ki je vodila z mejne
                    poseke proti severu. Zapeljali smo se po njej: vodila je čez zapuščen zaselek, v
                    katerem očitno že nekaj let ni bilo ljudi, toda tu in tam so bili dokaj sveži
                    konjski iztrebki in videti je bilo, da je pot nekdo še nedavno uporabljal.
                    Najprej je vodila proti severu, zatem pa se je spodbudno obrnila proti
                    severovzhodu.</p>
                <pb n="198" xml:id="pb.198"/>
                <p>Polni upanja, da smo na pravi poti, ki se bo bržkone nekje zopet obrnila proti
                    meji, smo ji naslednji dan sledili in prišli do ograde, v kateri je bilo nekaj
                    krav, kmalu pa se je izza ovinka prikazal tudi konj, na katerem je sedel bradat
                    možak. Čeprav je rekel, da mu je ime Mateo, se asociaciji, ki jo je vzbujal
                    njegov videz, ni bilo mogoče upreti: za nas je bil Osama bin Laden. Zanimale so
                    ga vse mogoče podrobnosti našega početja, z vsemi podatki smo mu postregli, sam
                    pa ni bil tako zgovoren. Nikakor nismo mogli dobiti jasnega odgovora, ali tu
                    mimo res hodi CILA ali ne. Večkrat pa je poudaril, da je kolovoz, ki vodi od
                    njegovega ranča proti vzhodu do jezera Los Manguitos, prevozen, ker da so ga
                    lani očistili vojaki, in da nam najbolj ustreza, če se podamo tja in se od tam
                    spustimo proti meji. Ciriaco je poznal Los Manguitos, ki leži okoli 8 kilometrov
                    severno od meje, ni pa vedel, če je od tam dandanes res mogoče brez težav priti
                    do meje, predvsem pa nas je do jezera ločilo še dobrih 17 kilometrov v ravni
                    črti.</p>
                <p>Šli smo si ogledat kolovoz, ki pa nikakor ni deloval spodbudno. Ne le, da je bil
                    zaraščen; povsod so poganjala mlada drevesa s precej debelimi stebli. Ko je 'bin
                    Laden' v nekem trenutku nekoliko zaostal, sem se obrnil k Ciriacu:</p>
                <p>»Poslušaj, če kaj vem, tu že pet ali deset let nihče ni vozil.«</p>
                <p>»Ravno to sem ti hotel reči,« je pokimal Ciriaco. »Tale tip bi rad, da mu odpremo
                    pot do jezera Los Manguitos.«</p>
                <p>»Ampak kje za vraga se vozi CILA?«</p>
                <p>Nič nam ni bilo jasno, ampak morali smo se vrniti. Preden smo se poslovili, nam
                    je bradač pokazal še ruševino blizu svoje hiše; manjša piramida, nič posebnega,
                    sploh pa smo imeli večjo skrb: le kje vodi pot naprej proti vzhodu?</p>
                <p>Za vrnitev smo uporabili kolovoz, ki ga je za povezavo s civilizacijo uporabljal
                    lastnik ranča in ki nas je pripeljal v El Desengaño. Pot je bila zvožena; ko bi
                    le prej vedeli zanjo! V trgovini, kjer smo si pogasili žejo, smo naleteli na
                    moža, ki nam je postregel z novimi podatki: zagotovil je, da pot, ki jo
                    uporablja CILA, vodi skoraj v celoti po meji: po aguadi, do katere smo prišli
                    prejšnji dan, zavije na mehiško ozemlje, a se kmalu vrne na mejno izseko.</p>
                <p>Vaquero se je slabo počutil in naslednje jutro se je zbudil še z vročino; očitno
                    se je nalezel gripe od Ciriaca, ki jo je prebolel v prejšnjih dneh. Ostal je v
                    taboru, ostali pa smo se z novim upanjem ponovno lotili iskanja na meji, tam,
                    kjer se nam je zdelo, da poti <pb n="199" xml:id="pb.199"/>naprej ni. Po gozdu
                    ob meji smo obšli odsek, ki ga je preraščalo gosto in težko prehodno grmičevje,
                    se po 200 ali 300 metrih vrnili na mejo, na nekoliko manj zaraščen teren, in –
                    tu so bile kolesnice! V travi smo jih zlahka videli in jim zdaj sledili nazaj. V
                    gostem grmovju smo jih zopet izgubili, ampak ne levo ne desno ni bilo nobene
                    poti skozi gozd, torej je bilo jasno, da gre po meji, a se je v enem letu tako
                    zarasla, da je ni bilo več videti.</p>
                <p>Izsekali smo koridor za vozila in se peljali naprej. Tako kot smo izvedeli
                    prejšnji dan, je kolovoz kmalu zavil na mehiško ozemlje in se zatem vrnil na
                    mejo. Pozno popoldne, ko je bil čas za vrnitev, sem izmeril koordinate. Do
                    jezera Paixbán je manjkalo še osem kilometrov, vrnitev v San Dimas pa je trajala
                    skoraj tri ure. Zato smo se odločili, da naslednji dan podremo tabor v San
                    Dimasu in vsi skupaj skušamo doseči Paixbán.</p>
            </div>
            <div type="ss1">
                <pb n="(200)" xml:id="pb.200"/>
                <pb n="201" xml:id="pb.201"/>
                <head>Od Paixbána do Uxula</head>
                <p>Sreča je bila na naši strani. Napredovali smo
                    dokaj hitro, okoli četrte ure popoldne je kolovoz zavil na desno, torej v
                    Gvatemalo (še vedno nas ni nihče vprašal za potne liste), in nas čez čas
                    pripeljal do prostora, ki so ga čistilci meje očitno uporabljali kot tabor – tu
                    so bili ostanki ognjišča in iz kolov zgrajenih podstavkov za posodje in opremo.
                    Proti severu se je širila odprta površina, preraščena z visoko travo, med katero
                    se je le nekaj metrov naprej svetlikala voda: <hi rend="italic">Laguna El
                        Paixbán</hi>.</p>
                <p>Ko smo postavili tabor, je začel škropiti dež, ki je ponehal šele proti jutru.
                    Nebo se je razjasnilo in ob zori se nam je odprl skoraj romantičen prizor:
                    obsežna čistina, ki se je razprostirala proti severu, je bila skoraj docela
                    prekrita s travo in le deloma zapolnjena z vodo, saj smo bili sredi sušne dobe;
                    skozi megleno kopreno, ki je visela nizko nad jezersko gladino, je bilo mogoče v
                    daljavi razbrati obrise drevja na obrežju; sinja barva jasnega in od dežja
                    očiščenega neba je proti vzhodu prehajala v živo rdečo, ki je postajala vedno
                    svetlejša, dokler se niso izza temnih drevesnih krošenj, ki so se ostro
                    zarisovale na vzhodnem nebu, razlili na pokrajino prvi sončni žarki.</p>
                <p>Nobenega kopanja, nobene peščene plaže, veliko komarjev, ampak za nas je bil
                    Paixbán odrešitev. Da bi prišli do vode, je bilo tudi tu treba posekati šavje in
                    čez blatno obrežje položiti hlode. Ampak bilo je je dovolj, in dokler med
                    prodiranjem naprej proti vzhodu ne najdemo drugega vira, je bilo to mesto za
                    tabor več kot primerno.</p>
                <p>Sploh pa je bil Paixbán skoraj legendaren kraj. Danes se daleč naokoli
                    razprostira samo divjina, nekoč pa je bilo nekje ob jezeru naselje, ki se je
                    imenovalo tako kot današnje jezero in na katero so naleteli prvi Španci, ki so v
                    17. stoletju prodirali v te kraje. Čeprav je po propadu klasične kulture Majev
                    prebivalstvo močno upadlo, ozemlje ni ostalo povsem izpraznjeno. Zapisi o prvih
                    poskusih Špancev, da pokristjanijo in si podvržejo odročna območja v osrednjem
                    delu polotoka Jukatana, omenjajo več naselbin, ki pa so morale biti zelo
                    preproste in z maloštevilnim prebivalstvom, saj njihovih ostankov na površini ni
                    videti; nikjer na obsežnem <pb n="202" xml:id="pb.202"/><figure>
                        <graphic url="media/067.jpg"/>
                        <head>Jutranje meglice nad jezerom Paixbán.</head>
                    </figure>ozemlju, na katerem smo opravili terenske preglede, nismo naleteli na
                    ostanke stavb, ki bi jih bilo mogoče datirati v poklasično obdobje. Med naselji,
                    skozi katera so šle odprave, ki so v drugi polovici 17. stoletja prihajale iz
                    Méride, torej s severa polotoka Jukatana, in katerih poglavitni cilj je bil še
                    vedno neodvisno kraljestvo Itzájev v pokrajini Petén v današnji severovzhodni
                    Gvatemali, se omenjata tudi Chumpich in Paixbán. Iz opisov posameznih krajev in
                    poti, po katerih so prodirale te misijonarske in osvajalske ekspedicije, je
                    mogoče sklepati, da sta bili obe naselji nekje ob jezerih, ki sta ohranili ti
                    imeni do danes: jezero Chumpich leži 12 kilometrov severno od Paixbána. Glede na
                    to, da so španski vpadi prispevali k zmanjšanju že tako redkega prebivalstva in
                    k propadu mnogih vasi, je seveda zanimivo, da sta se oba toponima tudi še potem,
                    ko je bilo območje zapuščeno, ohranila med čikleri in drvarji, ki <pb n="203"
                        xml:id="pb.203"/>so le občasno prihajali sem ter ob aguadah in jezerih
                    postavljali svoje začasne tabore.</p>
                <p>Celo potek poti, po kateri so prodirale španske odprave mimo Chumpicha in
                    Paixbána, se do današnjih dni ni bistveno spremenil: opisujejo jo nekateri
                    popotniki konec 19. stoletja, med drugimi znameniti Teobert Maler, ki je leta
                    1895 potoval iz Yucatána v Petén in omenil nekaj indijanskih vasi ob poti. Maler
                    je bil eden prvih raziskovalcev, ki so se v drugi polovici 19. stoletja lotili
                    resnega preučevanja in dokumentacije majevskih arheoloških najdišč. Rojen v
                    Italiji nemškim staršem se je kot mladenič preselil na Dunaj, tam sprejel
                    avstrijsko državljanstvo in se, željan potovanj in tujine, priključil vojski
                    habsburškega nadvojvode Maksimilijana, ki se je leta 1864, kot žrtev političnih
                    iger svojega brata, cesarja Franca Jožefa, in francoskega cesarja Napoleona
                    III., dal okronati za cesarja Mehike. Ker je mehiški predsednik Benito Juárez
                    zaradi finančne krize odredil dveletni moratorij v odplačevanju dolgov Franciji,
                    Angliji in Španiji, je vojska treh dežel na iniciativo Napoleona III. leta 1862
                    napadla Mehiko. Angleška in španska vojska sta se kmalu umaknili, Francozi pa so
                    z okrepljenimi silami nadaljevali osvajalski podvig in po prvih uspehih s
                    podporo mehiških monarhistov oklicali katoliško cesarstvo. Na Napoleonovo pobudo
                    so ponudili krono Maksimilijanu, ki jo je sprejel, a ga je kljub prosvetljenim
                    idejam o vladanju čakala žalostna usoda. Francoze je Juárezova vojska s podporo
                    ZDA končno premagala in so se umaknili, Maksimilijan, ki tega ni hotel
                    pravočasno storiti, pa je bil leta 1867 usmrčen. V mehiški avanturi habsburške
                    dinastije so sodelovali tudi slovenski vojaki, znani kot 'meksikajnarji', in
                    zanimivo je, da se je tudi mladi Teobert Maler pridružil rekrutom prav v
                    Ljubljani, kjer se je pod poveljstvom generala Thun-Hohensteina oblikoval
                    cesarski mehiški korpus prostovoljcev. Mnogi so se po porazu vrnili, Maler pa je
                    izkoristil splošno amnestijo, ki jo je Juárez podelil sodelavcem okupatorja, in
                    ostal v Mehiki, kjer ga je vneto raziskovalno delo zaneslo tudi v osrčje
                    polotoka Jukatana.</p>
                <p>Po poti, ki jo opisuje Maler, je leta 1934 hodila tudi tretja ekspedicija Karla
                    Rupperta, sledi pa ji tudi kasneje speljani drvarski kolovoz, ki od vasi
                    Constitución, ležeči ob glavni cesti Escárcega – Chetumal, vodi proti jugu; ta
                    je danes bolj ali manj prevozen do nekdanjega tabora čiklerov La Esperanza, kjer
                    je nadzorna postaja Calakmulske biosfere, ki proti jugozahodu sega prav do
                    jezera <pb n="204" xml:id="pb.204"/><figure>
                        <graphic url="media/068.jpg"/>
                        <head>Delavci, ki čistijo mejno izseko, jo ponekod uporabijo tudi kot
                            nogomentno igrišče. Vsaka tekma se torej odvija hkrati v Mehiki in
                            Gvatemali, navijačev pa gotovo ni.</head>
                    </figure>Paixbán, zatem pa pelje mimo jezera Chumpich proti jugu. Po tem
                    kolovozu smo nameravali do meje tudi mi, a smo namero opustili in se odločili za
                    ovinek, ker mi je general v Campecheju omenil, da ga je vojska onesposobila.</p>
                <p>Mnoge sledove burne zgodovine je džungla že davno prekrila. Danes je brez
                    izkopavanj mogoče videti samo ruševine mogočnih stavb iz kamna, zgrajenih že v
                    davnem času klasičnega razcveta Majev, nihče pa ne ve, kje in kakšna so bila
                    kasnejša naselja obubožanih in maloštevilnih skupnosti, omenjenih v zgodovinskih
                    virih. Še improvizirani tabori čiklerov so zapustili več sledov: ostanke
                    železnih kotlov, steklenih posod, tu in tam celo kakšno travnato pristajalno
                    stezo, ki jo občasno skušajo uporabiti tihotapci mamil. Ob misli na ljudi, ki so
                    nekoč tod živeli in hodili, a se je za njimi izgubila vsaka sled, je imelo
                    jezero Paixbán za nas mističen pridih. Danes ni daleč naokoli žive duše; bujni
                    tropski gozd, ki se razteza v vse smeri, je tu edini zmagovalec nad časom. Edini
                    redni obiskovalci so delavci, ki vzdržujejo državno mejo, pa še ti pridejo <pb
                        n="205" xml:id="pb.205"/>mimo le enkrat letno, postavijo tabor, očistijo
                    bližnji odsek meje in odidejo naprej.</p>
                <p>Jutranjo idilo v gozdu ob jezeru je skazil hrup generatorja, ki smo ga morali
                    zagnati, da napolnimo baterije satelitskih telefonov, fotografskih aparatov in
                    računalnika, na katerem smo si ogledali kartografijo in satelitske posnetke
                    območja ter ocenili svoj položaj. Do cilja – torej do točke, kjer naj bi bil
                    Uxul – je manjkalo še 15 kilometrov. Po kolovozu, ki je obšel jezero Paixbán z
                    južne strani in se kmalu vrnil na mejno izseko, smo ta dan najprej dosegli
                    naslednji tabor ekipe čistilcev; kot je razodeval napis, vrezan v skorjo nekega
                    drevesa, se je tabor, kdove zakaj, imenoval La Güera ('Svetlolaska'). V bližini
                    je bila suha aguada, ob njej pa se je od poti po meji odcepil še en kolovoz, ki
                    je vodil proti severozahodu: je bila to pot proti jezeru Chumpich in naprej
                    proti severu?</p>
                <p>Nadaljevali smo pot in prišli do naslednjega tabora: na nekem drevesu so bile
                    vrezane črke »Chumbec«. Odločili smo se, da podremo tabor ob jezeru Paixbán in
                    se preselimo sem: poleg primernega prostora je bilo tu tudi pravšnje izhodišče
                    za iskanje Uxula, ki naj bi bil glede na koordinate slabih pet kilometrov proti
                    severu, če nam zmanjka vode, pa se lahko ponjo vrnemo do jezera Paixbán.</p>
                <p>Naslednjega dne smo bili torej zopet vsi na poti. Na tem odseku je bilo nekaj
                    strmih klancev z grozljivo štrlečimi skalami. Prav tu nekje se je ponesrečil
                    nekdanji komandant enote v Xpujilu, podpolkovnik García Melgar. Bela kamioneta
                    in Vaquerov džip sta s pomočjo štirikolesnega pogona in reduktorja polagoma in
                    brez večjih težav plezala čez kamenje, Ciriacov kamion pa je vzbujal več skrbi.
                    Pregreval se je, pa še zavore niso bile ravno zanesljive. Na najhujšem vzponu
                    sem obrnil belo kamioneto, tako da sem lahko iz spredaj pritrjenega vitla
                    izvlekel 50-metrski kabel, ga zataknil na Ciriacov kamion in ga počasi potegnil
                    po klancu.</p>
                <p>Pri taboru La Güera smo zadovoljni ugotovili, da nam bo odpiranje poti naprej po
                    meji prihranjeno. Pričakovali smo, da bomo prej ali slej naleteli na skupino, ki
                    vsako leto nekje aprila očisti ta del meje med Gvatemalo in Mehiko. Zdaj so bili
                    tu: petdeset sekačev z mačetami, pred katerimi je rohnel težak kamion. Ko sem
                    izstopil iz kamionete in se približal, me je voznik pozdravil, nič manj
                    presenečen kot jaz:</p>
                <p>»<hi rend="italic">Don Iván!«</hi></p>
                <p>»<hi rend="italic">Don Alfredo!«</hi></p>
                <pb n="206" xml:id="pb.206"/>
                <figure>
                    <graphic url="media/069.jpg"/>
                    <head>Stela 8 v Uxulu je po dolgem času spet dobila obiskovalce.</head>
                </figure>
                <pb n="207" xml:id="pb.207"/>
                <p>Bil je Alfredo Díaz Torres, ki nas je v prejšnjih letih vodil do najdišč
                    Champerico in El Gallinero. Pri komisiji, zadolženi za vzdrževanje meje, je že
                    drugič dobil delo kot voznik kamiona, ki prevaža opremo, vodo in hrano. Povedal
                    je, da kolovoz proti severovzhodu res vodi proti jezeru Chumpich, poznal pa ga
                    je samo prvih šest kilometrov, kolikor je oddaljena manjša aguada, ki se nikoli
                    ne izsuši. Tu je bil torej še en bližnji vir vode, če nam je zmanjka.</p>
                <p>Utaborili smo se v Chumbecu, od koder proti cilju ni bilo kolovoza, tako da se
                    bomo morali prebiti peš. Popoldne smo odprli prve kilometre steze proti severu,
                    naslednjega dne pa smo že pred poldnevom naleteli na prve manjše ruševine. Teren
                    se je polagoma vzpenjal in sprejemnik GPS nas je kmalu pripeljal do visoke
                    piramidalne stavbe. To je bila torej izstopajoča točka, ki sem jo videl na
                    letalski fotografiji. Nekaj deset metrov naprej je pred manjšo podolgovato
                    ruševino stala stela z dokaj dobro ohranjenim reliefom na prednji strani. Brž
                    smo pregledali fotokopijo poglavja o Uxulu v knjigi Karla Rupperta in njegovega
                    epigrafika Johna Denisona; objavila sta samo fotografije in risbe bolje
                    ohranjenih spomenikov, a med njimi je bil tudi ta, pred katerim smo stali: bili
                    smo pred Stelo 8 v Uxulu!</p>
                <p>Pregledali smo najdišče in našli veliko roparskih izkopov, vseh 15 stel, ki jih
                    je registrirala Ruppertova odprava leta 1934, pa je bilo še vedno na svojih
                    mestih. Ugotovili smo, da je Ruppertov načrt Uxula kot ponavadi točen, da pa
                    manjka nekaj velikih stavb. Razlog je bil gotovo v tem, da se jim je mudilo:
                    Ruppert se v terenskem dnevniku pritožuje, da jih je pri delu na tem najdišču,
                    ki je bilo zadnje v sezoni 1934 (prav zato so ga poimenovali <hi rend="italic"
                        >Uxul</hi>, 'Konec'), priganjal čas, obenem pa kar naprej oviral dež.</p>
                <p>Rezultati naše predhodne sezone, zlasti odkritje Oxpemula, so vzbudili pri družbi
                        <hi rend="italic">National Geographic Society</hi> tolikšno zanimanje, da je
                    financirala tudi tokratno in se dogovorila s svojim fotografom, da dokumentira
                    naše delo. Ker sem menil, da bo gotovo hotel priti tudi v Uxul in da bo verjetno
                    v istem času z nami tudi naš epigrafik Nikolai Grube, smo podrobno dokumentacijo
                    najdišča odložili in se naslednjega dne iz Chumbeca odpravili naprej proti
                    vzhodu. Nameravali smo se vrniti skozi Villahermoso in spotoma pregledati še
                    nekaj točk, opaženih na letalskih fotografijah.</p>
            </div>
            <div type="ss1">
                <pb n="(208)" xml:id="pb.208"/>
                <pb n="209" xml:id="pb.209"/>
                <head>Štiri stele</head>
                <p>V prijetni aguadi, o kateri nam je govoril don
                    Alfredo, smo našli svežo vodo in v naslednjih dneh pregledali dva kompleksa
                    ruševin; na enega smo naleteli slučajno, drugi pa je potrdil naša pričakovanja,
                    ki so temeljila na letalskih fotografijah, zato smo ga poimenovali <hi
                        rend="italic">Chicaanticaanal</hi> ('Viden od zgoraj').</p>
                <p>Kolovoz, ki je vodil deloma po meji, deloma ob njej po mehiškem ozemlju, nas je
                    7. aprila pripeljal do križišča, kjer je bil nekoč tabor čiklerov Tres Marías.
                    Tu smo zavili na levo proti Villahermosi in se utaborili na točki, od koder smo
                    se po kosilu odpravili peš skozi gozd proti zahodu: tam je bilo na letalskih
                    fotografijah videti vzpetino s koničastim izrastkom; piramida?</p>
                <p>Po slabih dveh kilometrih izsekavanja steze smo se povzpeli na iskani hrib. Na
                    vrhu je strmina prehajala v piramidalno ruševino, na katero smo takoj splezali.
                    Visoka je bila le nekaj čez 10 m, toda na njenem vrhu je bila v roparskem izkopu
                    tudi stela. Relief in napis sta bila slabo ohranjena, za presenečenje pa je
                    poskrbel Pascual, eden od naših pomagačev, ki se je prvi spustil na drugo stran
                    piramide.</p>
                <p>»Tu so še tri stele!« nam je zaklical.</p>
                <p>Še tri?! Na letalski fotografiji ni bilo videti večjih stavb. Da ima takšno,
                    očitno ne posebno veliko najdišče kar štiri kamnite spomenike?</p>
                <p>Jadrno smo se spustili proti Pascualu in ob severnem vznožju piramide zagledali
                    tri nekoliko nagnjene, a vendar še vedno pokonci stoječe stele. Stale so v vrsti
                    in s svojimi čelnimi površinami gledale proti severu čez trg, ki sta ga z vzhoda
                    in zahoda omejevali dve manjši strukturi, naprej proti severu pa je goščava
                    zastirala pogled. Najprej nas je radovednost gnala seveda k samim stelam. Ali na
                    njih kaj piše?</p>
                <p>Na prvi pogled so bile vse tri močno zlizane, pozornost pa je vzbudila zahodna
                    stran najbolj vzhodne: tu je bil jasno viden datum, zapisan v majevskem
                    koledarskem sistemu: 8.18.0.0.0, 12 Ahau.</p>
                <p>Maji so uporabljali, tako kot druga mezoameriška ljudstva, dva osnovna koledarska
                    cikla. Koledarsko leto je imelo 365 dni; <pb n="210" xml:id="pb.210"/><figure>
                        <graphic url="media/070.jpg"/>
                        <head>Na desni strani Stele 2 v Candzibaantúnu je vklesan datum 8.18.0.0.0
                            12 Ahau (risba: Nikolai Grube).</head>
                    </figure>sestavljeno je bilo iz 18 obdobij po 20 dni ali 'mesecev', tem pa je
                    sledilo 5 dodatnih dni, ki so veljali za nesrečne. To 365-dnevno leto, ki mu
                    niso nikoli dodajali dni, da bi ga obdržali v skladu s tropskim letom (kot to
                    počnemo ob prestopnih letih v našem koledarju), se je v jukateškem jeziku
                    imenovalo <hi rend="italic">haab</hi> ('leto'). Drugi pomembni ciklus, ki je
                    trajal 260 dni, se običajno označuje z jukateškim imenom <hi rend="italic"
                        >tzolkin</hi> ('štetje dni'), včasih pa mu pravimo tudi sveti ciklus ali
                    posvečeni almanah, ker je imel pomembno <pb n="211" xml:id="pb.211"/>vlogo v
                    verskem življenju in astrologiji. Vsak dan je imel ime, ki ga je sestavljalo eno
                    izmed števil od 1 do 13 in eno od 20 znamenj, ki so se v času osvojitve na
                    severu polotoka Jukatana imenovala Imix, Ik, Akbal, Kan, Chicchán, Cimí, Manik,
                    Lamat, Muluc, Oc, Chuen, Eb, Ben, Ix, Men, Cib, Cabán, Edznab, Cauac in Ahau.
                    Ker so si števila in znamenja nepretrgano sledila v vselej istem zaporedju, je
                    bilo potrebnih 260 dni, da so se zvrstile vse možne kombinacije 13 števnikov in
                    20 znamenj. Sveti cikli so si sledili brez presledkov in neodvisno od
                    365-dnevnega leta, podobno kot se v našem koledarju nepretrgoma izmenjavajo
                    datumi 7-dnevnega tedna. Zato je določeni dan 260-dnevnega cikla v različnih
                    letih padel na mnoge različne datume, pogosto pa se je pojavil dvakrat v enem
                    365-dnevnem letu.</p>
                <p>Vsak dan je imel torej ime iz svetega cikla, poleg tega pa je bil označen kot dan
                    v mesecu 365-dnevnega leta. Kot pokaže preprost račun, je mehanizem prepletanja
                    obeh ciklov tak, da so se iste kombinacije datumov enega in drugega ponavljale
                    vsakih 18.980 dni ali 52 let po 365 dni. Oba cikla sta bila v rabi po vsej
                    Mezoameriki, gotovo že od zadnjih stoletij pr. n. št. Povsod je bil znan tudi
                    52-letni ciklus, ki ga danes imenujemo koledarski krog. Ker so se datumi
                    ponavljali v 52-letnih intervalih in ker posamezni koledarski krogi niso bili
                    posebej označeni, je v tem sistemu mogoče natančno datirati vsak dogodek le
                    znotraj enega 52-letnega cikla. Večina mezoameriških ljudstev je poznala samo
                    opisani ciklični koledar, na jugovzhodu Mezoamerike pa je še pred začetkom
                    našega štetja nastal tudi sistem, ki je dopuščal nedvoumno absolutno datiranje
                    dogodkov in ki ga danes imenujemo dolgo štetje. Uvedli so ga Olmeki, ki so v
                    predklasični dobi vzdolž južne obale Mehiškega zaliva ustvarili prvo veliko
                    mezoameriško civilizacijo. V kasnejših obdobjih pa so sistem dolgega štetja
                    uporabljali samo Maji.</p>
                <p>Osnova dolgega štetja je način zapisovanja števil z mestnimi vrednostmi. V
                    takšnem sistemu zapisovanja števil je vrednost vsake števke ali cifre v številu
                    določena z njenim mestom, kar omogoča zapisovanje velikih števil s sorazmerno
                    malo števkami in močno olajšuje računske operacije. Tak sistem seveda poznamo,
                    le da je naš desetiški, Maji – in že pred njimi Olmeki – pa so uporabljali
                    dvajsetiškega: imeli so 20 cifer, od 0 do 19, mestne vrednosti pa so bile
                    potence števila 20. Natančneje rečeno, v vseh besedilih, <pb n="212"
                        xml:id="pb.212"/>ki so tako ali drugače povezana s koledarjem in
                    astronomijo, so uporabljali modificirani dvajsetiški sistem z naslednjimi
                    mestnimi vrednostmi: 1, 20, 360 (= 20 × 18), 7200 (= 20<hi rend="superscript"
                        >2</hi>× 18), 144.000 (=
                    20<hi rend="superscript" xml:space="preserve">3 </hi>× 18), 2.880.000 (=
                    20<hi rend="superscript" xml:space="preserve">4 </hi>× 18) itd. Tako spremenjen
                    dvajsetiški sistem brez dvoma kaže na koledarsko rabo, saj je vrednost tretjega
                    mesta (360) blizu dolžini tropskega leta v dnevih.</p>
                <p>Podobno kot naš koledar ima sistem dolgega štetja svojo začetno točko, ki v
                    gregorijanskem koledarju – če ga rekonstruiramo za preteklost pred dejansko
                    uvedbo – ustreza 13. avgustu leta 3114 pr. n. št. Ta datum se seveda ne nanaša
                    na noben resnični zgodovinski dogodek, saj je kar tri tisočletja zgodnejši od
                    prvih začetkov koledarja in pisave v Mezoameriki. Nedvomno je bil izračunan
                    retrospektivno, na osnovi mitoloških in numeroloških, morda pa tudi astronomskih
                    kriterijev. Datumi dolgega štetja izražajo število dni, ki so pretekli od
                    začetka štetja, v prirejenem dvajsetiškem sistemu, hkrati pa nam tudi povedo,
                    koliko posameznih ciklov je preteklo; mestne vrednosti namreč ustrezajo dolžini
                    različnih časovnih obdobij: <hi rend="italic">kin</hi> (dan), <hi rend="italic"
                        >uinal</hi> (20-dnevni mesec), <hi rend="italic">tun</hi> (18 uinalov, 360
                    dni), <hi rend="italic">katun</hi> (20 tunov, 7200 dni) in <hi rend="italic"
                        >baktun</hi> (20 katunov, 144.000 dni). Najstarejši znani (olmeški) datumi
                    so iz 1. stoletja pr. n. št., ko je tekel baktun 7, najkasnejši pa iz 10.
                    stoletja in pripadajo baktunu 10. Tu gre seveda samo za datume, ki se nanašajo
                    na dogodke, bolj ali manj sočasne z napisi, ki jih navajajo. Poleg teh pa često
                    najdemo tudi datume, ki s sodobnimi dogodki nimajo realne zveze, saj segajo v
                    daljno preteklost in tudi prihodnost. Za takšna preračunavanja, ki obsegajo
                    milijone let in se nanašajo na razne mitološke dogodke, so se uporabljale višje
                    mestne vrednosti števil oziroma daljši cikli.</p>
                <p>Maji so praviloma pisali v stolpcih, od zgoraj navzdol ter od leve proti desni.
                    Mnoga besedila na stelah in drugih spomenikih se začenjajo prav s serijo
                    koledarskih podatkov: značilnemu uvodnemu glifu sledijo datum v sistemu dolgega
                    štetja, datuma v 260-dnevnem in 365-dnevnem ciklu, neredko pa še drugi
                    koledarski in astronomski podatki, ki se nanašajo na dan dogodka, opisanega v
                    nadaljevanju. En način zapisovanja je bil ezoteričen in dokaj težko berljiv:
                    posamezne cifre so bile predstavljene z glavami božanstev, upodobljenimi v
                    profilu. Poleg tega pa je bil v rabi tudi preprostejši sistem, v katerem je pika
                    ali krožec predstavljal <pb n="213" xml:id="pb.213"/>enoto, črta je imela
                    vrednost pet, ničlo pa so zapisali s simbolom prerezane školjke ali znakom,
                    podobnim štiriperesni deteljici.</p>
                <p>In prav v tem sistemu je bil datum na naši steli. Zgoraj je bil uvodni glif,
                    sledile so številke 8, 18 in tri ničle v obliki deteljic, spodaj pa je bil še
                    datum v 260-dnevnem ciklu, 12 Ahau. Tri ničle so razodevale, da gre za konec
                    katuna, torej za 'okrogel' datum, kakršne so Maji radi slavili z obredi in te
                    dogodke ovekovečali na spomenikih. V kalkulatorju sem imel spravljen program za
                    pretvarjanje majevskih datumov v naš koledar: dobil sem 7. julij leta 396 n.
                    št.</p>
                <p>Kdo in kako je proslavil tisti dan, nismo mogli vedeti: vse ostalo na tej steli
                    je bilo tako zabrisano, da verjetno tudi Nikolai ne bo mogel kaj prida razbrati.
                    Zanimiv pa je bil že datum sam po sebi. Na Steli 5 v Balakbalu – torej na
                    Ruppertovem najdišču, ki smo ga ponovno odkrili pred nekaj leti – je zapisan
                    datum, ki ustreza letu 406 in je dotlej veljal za najzgodnejšega med majevskimi
                    datumi, znanimi v Mehiki. Naša stela pa je 'potolkla ta rekord' za deset let.
                    Najstarejši od vsej doslej znanih datumov na majevskih spomenikih ustreza sicer
                    letu 292 n. št.; zapisan je na Steli 29 v Tikalu v Gvatemali. Toda stela, ki smo
                    jo našli tistega 7. aprila 2005, ima najzgodnejši doslej znan datum na majevskih
                    najdiščih v Mehiki.</p>
                <p>Najdišče ni bilo posebno veliko: od trga s stelami pred glavno piramido je proti
                    severu vodil nekakšen nasip, verjetno obredna pot, proti severozahodu je bila še
                    ena skupina stavb, bržkone rezidenc lokalne elite, več manjših skupin stavb in
                    nekaj kamnolomov pa smo našli še na okoliških vzpetinah, ki smo jih pregledali v
                    naslednjih dneh.</p>
                <p>Odločitev o imenu, s katerim naj bi krstili novoodkrito najdišče, ni bila
                    pretežka: <hi rend="italic">Candzibaantún</hi> ali »štirje popisani kamni«.</p>
            </div>
            <div type="ss1">
                <pb n="(214)" xml:id="pb.214"/>
                <pb n="215" xml:id="pb.215"/>
                <head>Veliko truda in malo nagrade</head>
                <p>Z vrnitvijo v civilizacijo nismo mogli več dolgo
                    odlašati. V motorju bele kamionete je bilo slišati čuden hrup, podrast na
                    zaraščenih poteh se je že toliko časa navijala na pogonske gredi, da je načela
                    tesnila ob diferencialih kamionete in Vaquerovega džipa, Ciriacov kamion je
                    poleg zavornega tudi motorno olje trošil kot za stavo, pa še hrane nam je začelo
                    zmanjkovati. V Villahermosi smo se oskrbeli z vodo, nadaljevali pot proti severu
                    in se utaborili v nekdanjem taboru čiklerov Central Buenfil, torej pri križišču
                    s cesto, ki povezuje Conhuás s Calakmulom. Od tod smo hoteli pogledati še dve
                    točki, opaženi na letalskih fotografijah.</p>
                <p>Ko smo prejšnje leto obiskali Calakmul, sem z vrha najvišje piramide opazil
                    koničast izrastek na hribu, oddaljenem kakih deset kilometrov proti severu. Tudi
                    z daljnogledom ni bilo mogoče predreti goščave in videti kaj več, ampak zdelo se
                    je, da gre za piramido. Izmeril sem azimut s kompasom, našel hrib na zemljevidu
                    in si ga kasneje ogledal na letalskih fotografijah; tudi na teh je bilo videti,
                    da je na vrhu hriba piramidalna struktura. Zapeljali smo se do najbližje točke
                    na cesti in se s koordinatami hriba, vstavljenimi v GPS, podali v gozd proti
                    zahodu.</p>
                <p>Po kakem kilometru prodiranja sem na sprejemniku GPS pritisnil kdove kaj in
                    zgrožen ugotovil, da sem zbrisal vse posnete in vstavljene točke. Večino dotlej
                    posnetih v tej sezoni smo že prenesli na računalnik, ampak trenuten problem je
                    bil, da tudi točke, ki smo jo nameravali najti zdaj, ni bilo več. Kakorkoli sem
                    že bentil, seveda ni pomagalo; treba je bilo najti rešitev. Bili smo na vzpetini
                    in Pascual je ravno skušal splezati na drevo, da se razgleda, pa sem mu podal
                    kompas in mu, ko je zagledal hrib z izboklino, od spodaj dajal navodila, kako
                    naj odčita azimut. Nikdar prej ni imel te priprave v rokah, naloga pa tudi
                    zaradi položaja ni bila lahka: medtem ko se je z eno roko držal za vejo visoko v
                    krošnji, je z drugo držal kompas, s pogledom pa skušal predreti gosto listje in
                    določiti smer proti hribu.</p>
                <pb n="216" xml:id="pb.216"/>
                <p>»Hrib je v smeri nekje med številkama 220 in 240,« je zatulil.</p>
                <p>Nadaljevali smo pot v tej smeri in prišli do povsem zaraščenega, že davno
                    opuščenega kolovoza. Iz nahrbtnika sem izvlekel letalske fotografije tega
                    območja in stereoskop. Zadovoljen sem res opazil kolovoz, ki je vodil od vzhoda
                    proti iskanemu hribu in pred njim zavil proti jugu. Če mu torej sledimo, nas bo
                    pripeljal do vzhodnega vznožja hriba, od koder se bomo povzpeli. Na fotografiji
                    sem tudi ponovno poskusil določiti koordinate iskanega hriba, kar pa sredi gozda
                    in nadležnega mrčesa, pa brez mize in ustreznih priprav, ni bila preprosta
                    naloga. Številke, ki sem jih dobil, sem vstavil v GPS, ampak naprava me je
                    pošiljala v smer, povsem drugačno od tiste, ki jo je bil določil Pascual. Zaradi
                    problemov pri določevanju koordinat sem rajši kot navigatorju verjel
                    Pascualu.</p>
                <p>Sledili smo kolovozu, do katerega smo ravnokar prišli. Zavijal je v smeri, ki se
                    je zdela prava, bil pa je hudo zaraščen in napredovali smo počasi. Potem ko smo
                    hodili celo večnost in naleteli na dokaj obsežno območje srednje velikih
                    ruševin, smo se nenadoma spustili v <hi rend="italic">bajo</hi>, ki mu ni bilo
                    videti konca. Kolikor je bilo mogoče razbrati, nikjer ni bilo nobenega hriba, na
                    letalski fotografiji pa je bil najbližji <hi rend="italic">bajo</hi> dobra dva
                    kilometra jugozahodno od iskanega hriba. Očitno smo povsem zgrešili pot.</p>
                <p>Začeli smo se vračati in prišli do vznožja hriba, ki se je dvigal proti severu.
                    Pascual se je ponudil, da ga pregleda. Še enkrat sem pogledal GPS in ugotovil,
                    da koordinate, ki sem jih bil določil na letalski fotografiji, a jim nisem
                    verjel, res ležijo proti severu, komaj 600 metrov daleč. Bilo je že pozno in
                    samo jaz sem imel s seboj svetilko, zato sem ostale poslal naprej, s Pascualom
                    pa sva se povzpela na hrib. Trma in jeza zaradi celodnevnega brezplodnega
                    tavanja sta mi pomagali premagati utrujenost, sploh pa nisem mogel zavrniti
                    Pascualove pobude.</p>
                <p>Hrib je bil pravi, najdišče na njem pa dokaj skromno: tu je bila le piramida,
                    visoka okoli deset metrov, proti zahodu je gledala čez izravnan teren, gotovo
                    nekdanji trg, okoli njega pa je bilo le nekaj nizkih grobelj. S piramide se je
                    Pascual skušal razgledati. Prepoznal je vzpetino, s katere je dopoldne določil
                    smer, in mi jo pokazal.</p>
                <p>»Si prepričan, da je to tisti hrib?«</p>
                <p>»Seveda, prišli smo od tam,« je iztegoval roko, »potem se je teren dvigal in
                    nekje na tistem hribu sem splezal na drevo.«</p>
                <pb n="217" xml:id="pb.217"/>
                <p>Ni bilo razloga, da mu ne bi verjel. Že večkrat je dokazal, da ima zelo dober
                    občutek za orientacijo v gozdu. Vzel sem kompas, viziral hrib in – vzrok našega
                    blodenja je postal jasen.</p>
                <p>»Moj dragi Pascual, že vem, zakaj smo se izgubili.«</p>
                <p>Nejeverno me je pogledal.</p>
                <p>»Tisti hrib leži v smeri 144 stopinj. To pomeni, da je od tam smer proti temu
                    hribu, na katerem sva zdaj, okoli 324 stopinj. Ti si mi rekel, da vidiš ta hrib
                    nekje v smeri med 220 in 240 stopinj, v resnici pa je bil nekje med 320 in
                    340!«</p>
                <p>Podatek mu ni kaj dosti povedal, a ga ni bilo težko pojasniti.</p>
                <p>»Namesto proti severozahodu smo hodili proti jugozahodu,« sem mu nemajhno napako
                    v smeri nazorno prikazal tudi z rokami.</p>
                <p>Snel je kapo in se v zadregi počohal.</p>
                <p>»No ja, saj veš, ubogi kmet ne pozna teh stvari ...«</p>
                <p>»Ne skrbi. Oba sva kriva. Najprej sem jaz napravil bedarijo in izbrisal vse točke
                    iz naprave, potem si pa ti narobe odčital smer. Pa kaj, midva sva zagrešila
                    napake in midva sva jih tudi popravila. Jutri nam ne bo treba še enkrat
                    sem.«</p>
                <p>»Ampak ko smo dopoldne šli tod mimo, sem ti rekel, da pogledamo ta hrib.«</p>
                <p>Res mi je rekel, a se mi ni zdelo smiselno, ker je ležal v povsem drugačni smeri
                    od tiste, ki jo je prej odčital. Namesto njegovim številkam bi bil moral verjeti
                    njegovemu naravnemu občutku za orientacijo, pa tudi koordinatam, ki sem jih
                    določil na letalski fotografiji.</p>
                <p>Zadovoljna, čeprav izčrpana, sva se v trdi temi vrnila na cesto, kjer so naju
                    čakali ostali. Dan ni bil izgubljen, napori niso bili zaman.</p>
                <p>Drugače pa je bilo naslednji dan. Tokrat sem ostal v taboru, da uredim dnevnik in
                    opravim več pogovorov po satelitskem telefonu: poklicati sem moral avtomehanika,
                    da se dogovorim za popravila, in ljudi, ki se nam bodo pridružili v naslednjih
                    dneh: fotograf National Geographica, epigrafik Nikolai in geodet Tomaž. Ostali
                    so šli pogledat še eno točko severno od našega tabora. Odpeljal sem jih po cesti
                    na najprimernejše mesto in se dogovoril, da jih tam popoldne pričakam.</p>
                <p>Vrnili so se okoli šestih popoldne, povsem izčrpani. Najprej so si seveda
                    pogasili žejo s svežo pijačo, ki sem jo pripeljal; Vaquero je na dušek zlil vase
                    kake pol litra tekočine, se zasopihan ulegel <pb n="218" xml:id="pb.218"/>na
                    asfalt in kakih deset minut ostal praktično negiben, z vsemi štirimi od sebe,
                    zaprtih oči in brez besed, ostali pa so polagoma spregovorili. Prehodili so
                    dobrih 12 kilometrov čez pretežno zoprno vegetacijo, našli pa niso tako rekoč
                    ničesar. Na nekaj grobelj, ostankov preprostih hiš, so naleteli spotoma in
                    slučajno, tisto, kar je bilo na letalski fotografiji videti kot ogromna
                    piramida, pa je bil samo naraven hrib iz sadre. Takšne vzpetine so precej strme,
                    zaradi pretiranega globinskega efekta pri stereoskopskem gledanju parov
                    letalskih fotografij pa se zdijo veliko višje in bolj zašiljene, kot so v
                    resnici. Že prejšnje leto nas je prevaral podoben hrib blizu potoka Blengio.
                    Toda vedno je tako: če zadeve ne preverimo na terenu, se morda nikoli ne bomo
                    znebili dvoma – kaj pa, če je tam vendarle kaj?</p>
            </div>
            <div type="ss1">
                <pb n="219" xml:id="pb.219"/>
                <head>Kam nas vodi Ruppertov dnevnik?</head>
                <p>V civilizaciji nas je kot ponavadi čakal cel kup
                    opravkov. Poleg raznovrstnih popravil vozil je bilo treba zopet opraviti nakupe,
                    celo nekatere zdravstvene težave smo morali odpraviti. Oglasili smo se na
                    kliniki v Xpujilu, katere direktor je bil dr. Ricardo Silva Alcántara. Spoznali
                    smo ga bili že pred leti, ko je bil še zdravnik v vasi Ley de Fomento
                    Agropecuario; vedno je bil pripravljen pomagati na vse možne načine, in kot smo
                    videli, ne samo nam. Govoril sem tudi s fotografom, ki naj bi se nam pridužil.
                    Prihajal je sam Kenneth Garrett, eden najboljših fotografov National
                    Geographica, spremljala pa ga bosta še njegov mehiški asistent Jesús López, prav
                    tako fotograf, in Virginia Morell, ki naj bi o našem delu napisala zgodbo. Do
                    njihovega prihoda pa je manjkalo še precej dni, tako da bomo v tem času opravili
                    še nekaj terenskega dela. Epigrafik Nikolai mi je sporočil, da lahko pride šele
                    v prvi polovici maja.</p>
                <p>Oglasil sem se tudi v vojašnici. Komandanta ni bilo, govoril pa sem z enim od
                    višjih častnikov, ki me je presenetil s podatkom, da je pot iz vasi Constitución
                    proti jugu, mimo tabora La Esperanza do jezera Chumpich, vozna; po incidentu s
                    tihotapsko avioneto je vojska onesposobila samo pristajalno stezo v Chumpichu.
                    Lepa reč, torej general v Campecheju ni bil dobro obveščen in je bil naš veliki
                    ovinek preko Escárcege odveč; lahko bi se bili izognili dolgotrajnemu prodiranju
                    vzdolž meje, da o zavoju v slepo ulico in 'bin Ladnu' ne govorimo. No, jezera
                    Paixbán pa tudi ne bi bili videli. Res je sicer, da nihče ni vedel, kakšen je
                    kolovoz od Chumpicha naprej, ampak od tam do meje ni bilo tako daleč. Za
                    naslednji obisk Uxula bomo vsekakor ubrali tisto pot.</p>
                <p>Tokrat pa smo odšli v Villahermoso. Najprej smo pregledali še nekaj točk v
                    okolici najdišča Candzibaantún. Ko smo bili tam prvič, smo namreč z najvišje
                    piramide opazili v jugozahodni smeri nekaj, kar je bilo videti kot piramida. Pa
                    so bila očitno samo nenavadno visoka drevesa: prečesali smo obsežno območje v
                    tisti smeri, našli pa nismo ničesar večjega. Smo pa na bližnjem hribu odkrili še
                    eno <pb n="220" xml:id="pb.220"/>večjo skupino stavb in en kamnolom z dobro
                    ohranjenimi rezi v apnenčasto kamnito podlago.</p>
                <p>Ker sem sam moral oditi po ekipo National Geographica, sem nekega večera Atasti,
                    Vaqueru in ostalim razložil načrt za naslednje dni. Treba je pripraviti pot v
                    Cheyokolnah, kamor bo fotograf Ken Garrett gotovo hotel iti. Kolovoz smo odprli
                    že pred letom dni, ampak v tem času se je bržkone precej zarasel, pa tudi kakšno
                    drevo je najbrž padlo čezenj; ko bo fotograf tu, ne bo primerno, da bi
                    izgubljali čas s čiščenjem. Poleg tega sem jim naročil, da preverijo še nekaj
                    točk v okolici Yaxnohcaha. Pokazal sem jim letalske fotografije, na katerih sem
                    že doma opazil, da sta severovzhodno in jugovzhodno od urbanega jedra, ki smo ga
                    pregledali in kartirali že prejšnje leto, najbrž še dve skupini večjih
                    arhitektonskih objektov: kak kilometer jugovzhodno je s stereoskopom mogoče
                    videti dva koničasta izrastka, še ena taka izboklina pa štrli iz hriba, ki leži
                    v podobni razdalji proti severovzhodu, skoraj že na robu nižavja, imenovanega
                    Bajo El Laberinto; če gre za piramide, so verjetno v okolici še druge stavbe. </p>
                <p>Ko smo se tako pogovarjali, me je Atasta, obotavljaje in zadržan, kakršen je
                    vedno bil, vprašal:</p>
                <p> »Kaj pa ... Pared de los Reyes? Ga ne bomo več iskali?«</p>
                <p>To skrivnostno najdišče, ki smo ga prejšnje leto tako uporno, a brez uspeha
                    iskali, je v vseh pustilo nemir. Takoj se je oglasil še Ciriaco:</p>
                <p>»Ja, Pared de los Reyes. Vprašal sem še nekaj ljudi, ki so nekdaj hodili tod in
                    poznajo te kraje. Nihče ni slišal za te ruševine; niti za aguado z imenom Unión.
                    Ampak če Ruppert pravi to, kar si rekel, Pared de los Reyes mora biti nekje tu,
                    od La Fame proti La Esperanzi, kamor je šla njegova odprava. Ni mogoče, da bi se
                    ta stavba kar vdrla v zemljo. Lahko je bolj porušena, ampak nekaj je gotovo
                    ostalo.«</p>
                <p>»Tudi jaz tako mislim,« sem odvrnil. »Če si res želite najti Pared de los Reyes,
                    me zelo veseli, ker se tudi sam še nisem vdal.«</p>
                <p>Prinesel sem računalnik in jim pokazal satelitski posnetek območja. Obnovil sem
                    podatke, ki so jih že poznali. Ruppert pravi, da so od aguade La Fama šli z
                    mulami po stezi proti severozahodu in po dveh urah prispeli do aguade Unión,
                    štirikotnik stavb, med katerimi je zahodna imela v štukaturah upodobljene
                    človeške figure z naglavnim okrasjem, pa so našli 10 do 15 minut <pb n="221"
                        xml:id="pb.221"/>hoda severozahodno od te aguade. Prejšnje leto smo našli
                    aguado, za katero smo mislili, da je aguada Unión, ker glede na La Famo leži v
                    primerni razdalji in smeri. Prečesali smo obsežno območje v okolici, našli
                    veliko ruševin, stavbe, ki jo opisuje Ruppert, pa ne. Tudi na nobeno drugo
                    aguado nismo naleteli.</p>
                <p>»Ampak letos imam nove podatke. Letalske fotografije ste že videli. Doslej so nam
                    kar dobro pomagale, no ja, če izvzamemo tisti hrib iz sadre …«</p>
                <p>Vaquero je zavil z očmi in iztresel nekaj besed, ki jih raje ne bom zapisal.</p>
                <p>»Na letalskih posnetkih sem pregledal okolico aguade, ki smo jo našli lani, in
                    jugozahodno od nje našel še eno. Vsaj videti je, da gre za aguado. Če je, je
                    zelo majhna, ampak to ne pomeni, da nekoč ni bila pomembna.«</p>
                <p>»Ne ne,« se je strinjal Ciriaco. »Včasih so majhne aguade bolj zanesljive kot
                    velike, lahko imajo več vode ali pa boljšo. Mnogi tabori čiklerov so bili ob
                    majhnih aguadah.«</p>
                <p>»Se spomniš, Ciriaco? Ko sva lani hodila blizu tiste suhe aguade, si rekel, da
                    mora biti v bližini še kakšna – videl si sledove mulovodske steze, po kateri sva
                    šla in jo potem izgubila …«</p>
                <p>»Ja, in rekel sem ti, da ima gotovo vodo – slišala sva ptice, <hi rend="italic"
                        >oropéndolas</hi>, te pa nikoli niso daleč od vode.«</p>
                <p>»Točno. Imam pa še nekaj,« sem nadaljeval. »V muzeju Peabody Harvardske univerze
                    hranijo Ruppertove terenske dnevnike. Poslali so mi fotokopije in – to je
                    neverjetno, Ruppertov dnevnik je tako natančen in izčrpen ... Saj res, Atasta,
                    si ti kdaj videl Ruppertov dnevnik?«</p>
                <p>»Ne, zakaj?«</p>
                <p>»Tvoj dnevnik je skoraj kopija Ruppertovega – enako natančen, lepo napisan, poln
                    skic ... Če bi kdo hotel videti mojega ... rajši ne, samo jaz se znajdem v
                    njem.«</p>
                <p>Atasta se je v zadregi nasmehnil in pogledal v tla. Vedno je bil zadržan,
                    redkobeseden, včasih skoraj nepriljuden, govoril je potihem, samo med
                    kartiranjem se je potrudil, da je manipulantom dovolj glasno vpil, kam postaviti
                    prizme. Sicer pa je živel za arheologijo in Maje. Njegov terenski dnevnik je bil
                    naravnost zgleden: podrobni opisi, celi stavki, čitljiva pisava, risbe; vsako
                    priložnost je izkoristil, da nariše skico tlorisa kakšne stavbe, pa najsi je
                    bila <pb n="222" xml:id="pb.222"/>še tako majhna ali nezanimiva. Večkrat je še
                    zvečer ob soju ognja v dnevnik dodajal podatke, ki jih ni utegnil vnesti čez
                    dan.</p>
                <p>»Torej,« sem nadaljeval, »Ruppertov dnevnik je osupljivo natančen. Zapisoval je
                    celo, ob kateri uri so vstali, ob kateri pozajtrkovali, šli na delo in podobno;
                    in kar je v našem primeru posebno pomembno, podrobno opisuje poti, po katerih so
                    hodili.«</p>
                <p>Pokazal sem jim kopijo Ruppertovega dnevnika iz leta 1934.</p>
                <p>»V tem dnevniku opisuje, kako so prišli do aguade Unión. Pravi, da so se 4.
                    aprila 1934 ob 8:20 iz La Fame odpravili z mulami proti severozahodu. Najprej so
                    šli mimo majhnega pokopališča, kjer so bili pokopani trije Mehičani, ki so bili
                    ubiti v spopadu med gvatemalskimi in mehiškimi čikleri pred nekaj leti; tudi
                    Lundell omenja ta spor, ki je nastal zaradi vprašanja, kdo sme nabirati čikle na
                    gvatemalski in kdo na mehiški strani.«</p>
                <p>»Slišal sem o tem,« je pripomnil Ciriaco.</p>
                <p>»Otožen prizor, pravi Ruppert: grobovi z vegastimi križi so bili že čez in čez
                    preraščeni z grmičjem. In potem nadaljuje, da so ob 9:15 šli čez <hi
                        rend="italic">tintal</hi> ...«</p>
                <p>»Torej so prečkali neki <hi rend="italic">bajo</hi>,« me je spet prekinil
                    Ciriaco, »samo tam raste drevo <hi rend="italic">tinto</hi><note place="foot"
                        xml:id="ftn23" n="23">
                        <hi rend="italic">Haematoxylum campechianum</hi>.</note>.«</p>
                <p> »... ja, in da je tam pot zavila proti severu. Ob 9:20 so videli na desni strani
                    poti kamnolom, ob 9:35 so šli spet čez neki <hi rend="italic">tintal</hi>, ob
                    9:50 so prečkali manjšo skupino ruševin in še vedno hodili proti severu, ob
                    10:10 pa so prišli do aguade Unión. Torej so hodili približno eno uro proti
                    severozahodu in prav toliko proti severu. To pot sem zarisal na satelitski
                    posnetek območja in pri tem predpostavil, da so hodili s povprečno hitrostjo
                    okoli štiri in pol kilometra na uro.«</p>
                <p>»Bolj ali manj toliko prehodiš na uro,« je potrdil Ciriaco, »če upoštevaš, da je
                    pot vijugasta in da so se za hip najbrž ustavili pri kamnolomu ...«</p>
                <p>»Seveda, celo majhna skica profila kamnoloma je v dnevniku. Da so povprečno res
                    hodili s to hitrostjo, sem sklepal tudi iz drugih primerov, ko Ruppert omenja,
                    ob kateri uri so od nekod odšli in ob kateri uri so nekam prišli: za več taborov
                    vemo, kje <pb n="223" xml:id="pb.223"/><figure>
                        <graphic url="media/0711.jpg"/>
                        <head>Atastov terenski dnevnik.</head>
                    </figure>so bili, npr. Altamira, Villahermosa, Jeruzalem, in je mogoče na karti
                    izmeriti razdalje.«</p>
                <p>Pokazal sem jim zarisano pot na računalniku.</p>
                <p>»Tu vidite črto, ki sem jo narisal: najprej vodi od La Fame proti severozahodu –
                    tu sem vzel kar srednji severozahod, torej azimut 315 stopinj – preden pa zavije
                    proti severu, res prečka manjši <hi rend="italic">bajo</hi>; torej je tu najbrž
                    bil <hi rend="italic">tintal</hi>, ki ga omenja Ruppert. Potem gre črta proti
                    severu in prečka še en <hi rend="italic">bajo</hi>, kar se zopet sklada z
                    Ruppertovo omembo. Če so torej njegovi podatki točni in so res hodili s
                    hitrostjo okoli 4,5 kilometra na uro, so proti severozahodu prehodili okoli 4,1
                    kilometra, zatem pa približno enako razdaljo proti severu. In ko sem zarisal to
                    pot, me je pripeljala do točke, ki <pb n="224" xml:id="pb.224"/>je komaj 500
                    metrov oddaljena od aguade, ki sem jo bil odkril na letalski fotografiji, medtem
                    ko je aguada, okoli katere smo iskali lani, skoraj dva in pol kilometra daleč
                    proti vzhodu.«</p>
                <p>»Super!« je zaklical Vaquero. »Treba je najti to aguado. Gotovo je to aguada
                    Unión.«</p>
                <p>»Upam. Če je – no, če je to, kar se vidi na fotografiji, sploh aguada – potem bi
                    bilo treba samo še pregledati območje proti severozahodu. Do tja lani nismo
                    prišli. Najprej pa bi bilo pametno odpreti še nekaj kilometrov kolovoza proti La
                    Esperanzi. Tako se lahko tej točki bolj približamo z vozilom in ne bo treba
                    pešačiti vseh osem ali še več kilometrov od križišča za La Famo.«</p>
                <p>Pokazal sem jim opuščeni kolovoz, ki se na letalski fotografiji dobro vidi: od
                    Villahermose do križišča za La Famo, do koder smo ga očistili že prejšnje leto,
                    in še naprej vodi ves čas proti severozahodu in se domnevni aguadi Unión
                    približa na slab kilometer.</p>
                <p>»Zapišita si koordinate te aguade,« sem rekel Atasti in Vaqueru, »ali pa jih kar
                    vstavita v GPS, pa še koordinate tistih točk v okolici Yaxnohcaha, ki bi se jih
                    izplačalo pregledati. Jutri zvečer poberem ekipo National Geographica na
                    letališču v Chetumalu; medtem ko bom z njimi, se bomo o poteku del in načrtih
                    sproti obveščali preko satelitskega telefona.«</p>
            </div>
            <div type="ss1">
                <pb n="225" xml:id="pb.225"/>
                <head>Stena kraljev</head>
                <p>Virginia Morell, Ken Garrett in Jesús López so
                    prišli v Chetumal 23. aprila zvečer. Nastanili smo se v skromnih kočah hotela El
                    Mirador Maya v Xpujilu in se pogovorili. Virginia je imela samo en teden časa;
                    ko bo odšla, bosta Ken in Jesús odpotovala v Palenque, da posnameta še en
                    arheološki projekt, potem pa naj bi se še za nekaj dni vrnila k nam.</p>
                <p>Osrednja tema zgodbe, ki naj bi jo napisala Virginia, je bilo naše ponovno
                    odkritje Oxpemula prejšnje leto. Nekdanji kolovoz, ki vodi od ceste prav do
                    vznožja hriba, na katerem je Oxpemul, je že takrat, kmalu po zaključku naših
                    del, odprla ekipa Avtonomne univerze v Campecheju, ki je tam postavila tudi
                    leseno hišo za čuvaje. Dostop je bil torej preprost in skoraj si ni bilo več
                    mogoče predstavljati težav, ki smo jih imeli pred letom dni, da smo do tja sploh
                    prišli in da smo kasneje dokumentirali kamnite spomenike. Ken je v dveh dneh
                    posnel stotine fotografij, Jesús mu je vneto asistiral, Virginia pa me je
                    spraševala in si zapisovala vse mogoče podrobnosti o našem odkritju, Ruppertu,
                    Majih ... Medtem mi je Vaquero sporočil, da so že očistili kolovoz proti
                    Cheyokolnahu, pa <figure>
                        <graphic url="media/072.jpg"/>
                        <head>Izsušena aguada Unión.</head>
                    </figure><pb n="226" xml:id="pb.226"/>tudi del tistega proti La Esperanzi; našli
                    so tudi že iskano aguado – res je bila aguada – in iskali Pared de los Reyes, a
                    brez uspeha.</p>
                <p>Zatem smo se z ekipo National Geographica pridružili ostalim v Villahermosi in v
                    naslednjih dneh obiskali Cheyokolnah in Candzibaantún. Po opravljenem delu sem
                    jih odpeljal v Chetumal; Virginio na letališče, Ken in Jesús pa sta za prevoz v
                    Palenque najela avto. Vrnili smo se v Xpujil in zvečer na računalniku
                    pregledovali fotografije. Ken je bil zelo zadovoljen, mene pa je posebej
                    razveselilo kratko, a pomenljivo sporočilo, ki mi ga je preko satelitskega
                    telefona poslal Vaquero: »Danes smo pregledali točke v okolici Yaxnohcaha; na
                    vseh točkah, ki si jih označil, so velike piramide. Jutri ponovno iščemo Pared
                    de los Reyes.«</p>
                <p>Preden sta Ken in Jesús naslednjega dne, 30. aprila, odšla, smo se dogovorili, da
                    se vrneta 8. maja, ko naj bi prišel tudi naš epigrafik Nikolai Grube. Nakupil
                    sem manjkajoči živež, natočil bencin in se odpeljal v Villahermoso.</p>
                <p>Prispel sem pozno popoldne. Raztovoril sem kamioneto in doña Laura mi je
                    postregla z večerjo. Ko se je znočilo, so se vrnili tudi fantje s terena,
                    preznojeni in utrujeni kot vedno, skoraj brez besed. Pozdravili smo se, na moje
                    vprašanje, kako jim je šlo, pa je Vaquero odkimal in rekel:</p>
                <p>»Mislim, da na tem koncu nima več smisla iskati. Ampak Atasta je nekaj našel in
                    mogoče ne bi bilo narobe, da greš pogledat.«</p>
                <p>Iz nahrbtnika je vzel digitalno kamero in mi pokazal fotografijo: zaraščen zid z
                    napuščem se mi je zdel znan.</p>
                <p>»Čakaj … kaj ni to Pared de los Reyes?«</p>
                <p>»JE Pared de los Reyes!!« mi je počasi, z velikimi poudarki in s sijočim obrazom
                    odgovoril Vaquero.</p>
                <p>Zakričal sem od veselja, jim čestital in objemanju ni bilo konca. Boljšega
                    trenutka za slavje pač niso mogli najti: ravnokar sem iz civilizacije pripeljal
                    hladno pivo, rum in še kaj. In potem so mi povedali zgodbo.</p>
                <p>Pred dnevi so s pomočjo koordinat, ki sem jim jih dal, brez težav našli aguado,
                    za katero smo upali, da je aguada Unión; prehodili so tudi nekaj terena proti
                    severozahodu, a brez uspeha. Takrat jim je za temeljito iskanje zmanjkalo časa,
                    pred naslednjim poskusom pa je Atasta natančno preučil karto. Označil je položaj
                    aguade na specialki – v merilu 1:50.000, kajti natančnejših za to odročno
                    območje ni – in poskušal najti kakršenkoli namig <pb n="227" xml:id="pb.227"/><figure>
                        <graphic url="media/073.jpg"/>
                        <head>Vaquero, Atasta in Gerardo ob odkritju Stene kraljev.</head>
                    </figure>v izoblikovanosti terena. Opazil je, da se proti severozahodu – onstran
                    že prehojenega območja, še vedno pa znotraj razdalje okoli enega kilometra, ki
                    približno ustreza Ruppertovemu podatku o 15 minutah hoda – razteza lahno vzvišen
                    teren. Glede na znano graditeljsko prakso Majev je sklepal, da mora biti Pared
                    de los Reyes, če je kje v bližini, prav nekje na tej nizki vzpetini, ki je,
                    sodeč po plastnicah, razvlečena nekako v obliki črke L. Napravil je genialen
                    načrt: vzdolž vijugaste zaplate dvignjenega terena je označil tri točke, ki naj
                    bi jim služile kot vodilo, določil njihove koordinate in jih vstavil v GPS;
                    točke je razporedil tako, da bodo, če bodo šli od ene do druge, prehodili ves
                    greben vzpetine, tako da najdišča, če je kje tam, ne bi smeli zgrešiti.</p>
                <p>Do tega trenutka sta govorila bolj ali manj samo Vaquero in Atasta. Zdaj pa so se
                    začeli razvnemati tudi ostali.</p>
                <p>»In tako smo danes znova šli do aguade,« je nadaljeval Vaquero. »Tam je Ciriaco
                    opazil sled divjih prašičev in rekel, da ji bo sledil …«</p>
                <p>»Ker sem hotel videti, če mogoče pelje še do kakšne druge aguade,« je vskočil
                    Ciriaco.</p>
                <pb n="228" xml:id="pb.228"/>
                <p>»… ostali pa smo se podali proti prvi referenčni točki. Atasta je vodil, prišli
                    smo do te točke, se razgledali, ampak tam ni bilo ničesar. Pascual je šel po
                    svoje …«</p>
                <p>»Hja, zdelo se mi je, da nima smisla, da hodimo vsi skupaj,« se je oglasil
                    Pascual.</p>
                <p>»… Atasta, Gerardo in jaz pa smo nadaljevali pot proti drugi točki. Gerardo je
                    spredaj z mačeto odpiral pot, Atasta pa je za njim z GPS-om v roki pazil na
                    smer. Jaz sem malo zaostal, kar naenkrat pa zaslišim vpitje: 'Tam je zid …'«</p>
                <p>»Ravno sem gledal na GPS in videl, da manjka do druge točke manj kot 100 metrov,«
                    se je končno spet vključil Atasta. »Takrat pa zaslišim Gerarda pred sabo: 'Tam
                    je neki zid!' Z roko mi je kazal nekam v levo naprej …«</p>
                <p>»Kako je bilo to?« sem se obrnil k Gerardu, da slišim še njegovo plat zgodbe.</p>
                <p>Gerardo, 25-letni Ciriacov sin, je podedoval mnoge gozdovniške vrline svojega
                    očeta: imel je izredno sposobnost za orientacijo, bil je delaven, preudaren,
                    zanesljiv in pošten od nog do glave. Nekoč sem mu izplačal 2500 pesov preveč;
                    vsota ni bila zanemarljiva in marsikdo bi jo molče obdržal, Gerardo pa me je na
                    napako takoj opozoril. Bil sem tako presunjen, da sem mu z veseljem pustil 500
                    pesov nagrade. Običajno je bil dokaj zadržan, tokrat pa se je vznemirjenja in
                    navdušenja močno nalezel tudi on. Široko se je nasmejal in povzel:</p>
                <p>»Jaz sem pač odpiral pot v smeri, ki mi jo je pokazal Atasta. Še preden smo
                    prišli do druge točke, sem zagledal ruševino pred sabo in zavpil: 'Tam je neki
                    zid!'. In tedaj se je Atasta, ki je hodil za mano, divje pognal naprej, me
                    prehitel in, ne da bi karkoli posekal, zalomastil skozi šavje kot tapir; v nekaj
                    sekundah je prišel do stene in začel kričati: <hi rend="italic">'Encontramos
                        Pared de los Reyes, encontramos Pared de los Reyes!!!'</hi>«</p>
                <p>»Takoj ko sem prišel bliže, sem prepoznal stavbo z masko, ki jo je objavil
                    Ruppert,« je dodal Atasta, Vaquero pa je nadaljeval:</p>
                <p>»In takrat sem ju tudi jaz že dohitel. Tega prizora si ne moreš predstavljati.
                    Saj veš, kakšen je Atasta, umirjen, hladnokrven, takrat pa je širil roke in
                    tulil proti nebu kot obseden: 'Našli smo Pared de los Reyes, našli smo Pared de
                    los Reyes …!' Pa še peti je začel. Tako je vpil, da sta tudi Ciriaco in Pascual
                    kmalu pritekla.«</p>
                <pb n="229" xml:id="pb.229"/>
                <figure>
                    <graphic url="media/074.jpg"/>
                    <head>Od štukatur, ki so nekoč krasile zahodno fasado stavbe, po kateri je
                        najdišče Pared de los Reyes dobilo svoje ime, je ostal samo del božanske
                        maske na skrajnem severnem koncu strešnega grebena (levo zgoraj).</head>
                </figure>
                <p>Po tako dolgotrajnem in napornem iskanju je dogodek vrgel iz tira celo vedno
                    uravnovešenega Atasto. Seveda sem bil neizmerno navdušen tudi jaz. Vsi smo
                    nazdravljali, Atasti pa smo lahko ustregli celo z glasbeno željo. Vaquero je
                    imel poleg vsemogočega orodja in druge opreme, ki jo je prevažal v svojem džipu,
                    s seboj tudi kasetofon, MP3 in še kaj. Razpoložljiv repertoar je bil znan in
                    Atasta se je brez oklevanja odločil: Pink Floyd. Bil je to eden tistih večerov,
                    ki jih je težko pozabiti. Nad jaso v Villahermosi se je daleč od kakršnekoli
                    umetne razsvetljave bočilo jasno, z zvezdami posuto nebo, čez pokrajino se je
                    razlegalo cvrčanje čričkov, iz razpadajoče hiše sredi džungle pa je bilo slišati
                        <hi rend="italic">Shine on you crazy diamond …</hi>; vedno tako molčeči
                    Atasta je celo pripeval. Opusteli kraj, ki je nekoč davno bil priča živahnim
                    trgovskim transakcijam in rohnenju motorjev letal, ki so prevažala dragoceno
                    drevesno <pb n="230" xml:id="pb.230"/>smolo, je spet imel obiskovalce; tudi ti
                    so, tako kot nekoč čikleri, ob večernem ognju obnavljali prigode minulega dne,
                    le da bi se razlog za njihov smeh in veselje moral zdeti opazovalcu, ki bi ga
                    pot po naključju prinesla tam mimo, močno nenavaden: proslavljali so odkritje
                    davno pozabljenih ruševin, ostankov sorazmerno majhnega in nepomembnega naselja,
                    v katerem je življenje zamrlo že pred najmanj tisoč leti.</p>
                <p>V naslednjih dneh smo Pared de los Reyes natančno pregledali in dokumentirali vse
                    podrobnosti. Karl Ruppert, ki ga je obiskal leta 1934, je zapisal, da sestoji iz
                    enega samega četverokotnika stavb, ki obdajajo pravokotno dvorišče. Tudi mi v
                    neposredni okolici nismo našli drugih stavb, vendar je bilo očitno, da so mnoge
                    ruševine, na katere smo med pregledovanjem obsežnega terena proti vzhodu
                    naleteli že prejšnje leto, pripadale istemu naselju, ki je, sodeč po keramiki,
                    najdeni na površju, živelo v klasični dobi. Najbolje ohranjena stavba
                    četverokotnika je tista, ki omejuje dvorišče z zahodne strani. Botanik Cyrus
                    Lundell, ki je Pared de los Reyes obiskal 9. januarja 1932, jo je opisal kot
                    zid, dolg okoli 30 metrov in okrašen na vsaki strani s frizom štukatur, katerega
                    spodnji del je sestavljalo pet grotesknih mask, nad vsako pa je iz zidu štrlel
                    kamen, ki je podpiral človeško figuro, sedečo po turško, s prekrižanimi nogami.
                    Na prsih vsake od teh figur je bila naprsna plošča v obliki človeškega obraza,
                    na glavi pa kroni podoben turban, zaradi česar so čikleri ta spomenik
                    poimenovali 'Stena kraljev'. Po ostankih rdeče barve je Lundell sklepal, da sta
                    bila friza prvotno pobarvana.</p>
                <p>Kot je čez dve leti pravilno ugotovil Karl Ruppert, je zid s štukaturami
                    pravzaprav le okrasni strešni greben podolgovate stavbe. Zahodna fasada iz fino
                    obdelanih kamnitih kvadrov in z okrasnim vodoravnim napuščem je še vedno dokaj
                    dobro ohranjena, obokane sobe, ki so imele vhode z dvorišča, torej z vzhodne
                    strani, pa so skoraj povsem porušene. Lundellov opis in Ruppertove fotografije
                    razodevajo, da so bile štukature že v njunem času močno poškodovane – Ruppert je
                    v svojem terenskem dnevniku celo zapisal, da je bil nekako razočaran – mi pa smo
                    videli še precej manj. Samo na severnem ekstremu strešnega grebena so na vzhodni
                    in zahodni strani ohranjeni fragmenti dveh grotesknih mask zemeljskega ali
                    deževnega božanstva, nad masko na vzhodni strani pa še deli perjanice, ki je
                    nekoč krasila človeško figuro. Danes <pb n="231" xml:id="pb.231"/><figure>
                        <graphic url="media/075.jpg"/>
                        <head>Fragmenti štukatur so ohranjeni tudi na vzhodnem pročelju znamenite
                            stavbe.</head>
                    </figure>je torej ostalo le malo tistega, zaradi česar je Lundell Pared de los
                    Reyes označil kot eno najbolj impresivnih majevskih ruševin.</p>
                <p>Kljub temu in kljub dejstvu, da smo doslej našli že vrsto velikih centrov z mnogo
                    bolj impozantnimi stavbami, skulpturami in celo hieroglifskimi napisi, je bilo
                    za nas ponovno odkritje tega najdišča povod za posebno zmagoslavje in
                    navdušenje. Po tolikih dnevih in tednih brezuspešnega iskanja je Pared de los
                    Reyes postal svojevrsten, skoraj oseben izziv; ne le za nas, 'obremenjene' z
                    arheologijo, temveč tudi za naše zveste delavce: tudi oni so se nalezli nemira
                    in trmaste želje, da najdejo ta izmikajoči se kraj. Zdaj, ko smo ga našli, smo
                    imeli zadoščenje, da se vendarle nismo potili zaman. Ko smo pred letom dni
                    prečesavali obsežno območje v okolici jezerca, za katero smo zmotno menili, da
                    je aguada Unión, smo prišli tudi do koordinat, ki jih za Pared de los Reyes daje
                    Karl Ruppert; v bližini nismo našli ničesar posebnega, nismo pa slutili, da je
                    znamenita stavba komaj slab kilometer proti zahodu. Sicer pa to ni bila prva
                    izkušnja te vrste. Že nekajkrat se je zgodilo, da smo tavali po džungli, pa se
                    nam ni niti sanjalo, da smo v neposredni bližini monumentalnega jedra nekdanjega
                    mesta. Ker majevska <pb n="232" xml:id="pb.232"/>naselja niso bila strnjena,
                    temveč sestavljena iz gruč stavb, med katerimi so bili večji ali manjši prazni
                    prostori, in ker so tudi velikosti stavb lahko zelo različne in neodvisne od
                    oddaljenosti od urbanega centra, je sredi gozda skoraj nemogoče ugotoviti, ali
                    so ostanki preprostih hiš, mimo katerih hodimo, obrobje velikega mesta ali pa le
                    del majhne naselbine, kakršnih je bilo povsod veliko.</p>
                <p>Po opravljenem delu na najdišču Pared de los Reyes so me Atasta, Vaquero in
                    ostali peljali še do točk, ki so jih bili pregledali v okolici Yaxnohcaha.
                    Resnica je v tem primeru presegla pričakovanja. Izkazalo se je, da sta dva
                    koničasta izrastka, opazna na letalskih fotografijah približno kilometer
                    jugovzhodno od urbanega jedra, dve mogočni piramidi, ki obvladujeta dve skupini
                    stavb, zgrajenih na obsežnih ploščadih. Še večje presenečenje je bila
                    izstopajoča točka severovzhodno od centra mesta. Na letalskih fotografijah je
                    bilo videti, da gre za piramidalno strukturo, zgrajeno na hribu, v resnici pa je
                    bila vzpetina, ki je dajala videz naravnega hriba, ogromna akropola približno
                    pravokotnega tlorisa. Masivna ploščad, na kateri stojijo piramidalno svetišče in
                    več manjših stavb, meri v dolžino skoraj 200 m, visoka pa je okoli 7 m. Po
                    značilnostih keramičnih fragmentov, najdenih na površini, je bilo mogoče
                    sklepati, da so bile prve gradbene faze tega arhitektonskega kompleksa zgrajene
                    že v srednji predklasični dobi, okoli leta 500 pr. n. št. Ko smo opravili
                    geodetske meritve, pa je postalo jasno tudi, da je celoten kompleks orientiran
                    astronomsko, namreč proti Sončevemu vzhodu ob zimskem solsticiju (22. december)
                    ali Sončevemu zahodu ob poletnem solsticiju (22. junij). Takšna orientiranost
                    sovpada z zgodnjim časom, ki ga nakazuje keramika: najzgodnejše astronomske
                    orientacije v Mezoameriki so prav solsticijske, gotovo zato, ker so Sončevi
                    obrati ali solsticiji pojavi, ki vzbujajo pozornost sami po sebi. Kdor dan za
                    dnem opazuje Sončev vzhod, zlahka opazi, da se Sončevo vzhajališče premika po
                    horizontu, v nekem trenutku doseže skrajno severno točko, se zatem začne vračati
                    in čez pol leta doseže skrajno južno točko (enako gibanje je mogoče opazovati
                    seveda tudi na zahodnem horizontu). Solsticiji so bili prav zaradi tega najbolj
                    elementarne reference za časovno orientacijo v tropskem letu, ne le v
                    Mezoameriki, temveč tudi povsod drugod, kjer je nastanek poljedelstva zahteval
                    primerno načrtovanje opravil, vezanih na posamezne letne čase.</p>
                <pb n="233" xml:id="pb.233"/>
                <figure>
                    <graphic url="media/076.jpg"/>
                    <graphic url="media/077.jpg"/>
                    <head>Maska božanstva na severnem delu vzhodne fasade (risba: Atasta Flores
                        Esquivel).</head>
                </figure>
                <pb n="234" xml:id="pb.234"/>
                <p>Na dogovorjeni dan smo se v Xpujilu srečali s Kenom in Jesúsom, ki sta se vrnila
                    iz Palenqueja. Tam je bil že naš geodet Tomaž, prišla pa sta tudi Nikolai in
                    njegov švicarski prijatelj Marco Gross, ki že dolga leta živi v mestu Melchor de
                    Mencos v Gvatemali, skoraj na meji z Belizeom, in ki je pripeljal tudi svoje
                    terensko vozilo. Odpravili smo se proti Uxulu, tokrat po kolovozu iz vasi
                    Constitución proti jugu. Ciriaco se je z ostalimi delavci podal naprej že zgodaj
                    zjutraj, da očisti pot. Do nekdanjega tabora čiklerov La Esperanza, kjer je
                    danes nadzorna postaja Calakmulske biosfere, ni bilo večjih težav, preostali del
                    kolovoza pa je bil precej zaraščen, tako da so prišli samo do jezera Chumpich,
                    kjer smo jih dohiteli in se utaborili, naslednji dan pa smo pri taboru La Güera
                    dosegli mejo in zatem tabor Chumbec, od koder je bilo treba peš v Uxul.</p>
                <p>Ko sta Ken in Jesús opravila svoje fotografsko delo, sem ju odpeljal na letališče
                    v Chetumal in se vrnil v Uxul, kjer je Nikolai zrisal vse kamnite spomenike in
                    imel že vrsto zanimivih podatkov: med drugim je v nekem hieroglifskem besedilu
                    prebral, da je obredom, ki jih je lokalni vladar opravljal ob zaključku
                    koledarskega cikla leta 662, prisostvoval sam Yuknoom Ch'een II., mogočni kralj
                    dinastije Kaan, ki je tedaj vladala v Calakmulu. Za njegovega vazala, vladarja
                    Uxula, je moral obisk biti silno pomemben, saj je ovekovečen na kar dveh
                    stelah.</p>
                <p>Potem ko je Nikolai dokumentiral še stele v Candzibaantúnu, sta se z Marcom
                    odpeljala, nas pa je čakalo še nekaj dni geodetskega dela, za katero sta bila
                    odgovorna Tomaž in Atasta: kartirali smo Candzibaantún in obe tega leta odkriti
                    okoliški skupini v Yaxnohcahu.</p>
            </div>
            <div type="ss1">
                <pb n="235" xml:id="pb.235"/>
                <head>Daleč od poti</head>
                <p>Vedno je vroče, tako kot je danes, pa že dolgo ni
                    bilo. Razlogov za posebno zadovoljstvo pa tudi nimamo. Najdišče še zdaleč ni
                    tako veliko, kot se je zdelo na letalski fotografiji. Poleg tega je že pozno
                    popoldne, mi pa smo se šele začeli vračati. Pot je sicer že izsekana, toda tabor
                    se zdi neskončno daleč in hoja je na moč utrujajoča. Nabadamo se na trnaste
                    rastline in spotikamo ob najrazličnejših ovijalkah, koreninah dreves in štrcljih
                    posekanega grmovja. Popoldne je posebno soparno in ubijajoče vročine ne blaži
                    niti najmanjši piš vetra. Kopljemo se v znoju in voda, ki nam še ostaja, je
                    pretopla, da bi zmanjšala žejo in pregretost teles. V roparskem izkopu neke
                    manjše ruševine na pol poti smo dopoldne pustili nekaj vode, ki je ostala
                    sorazmerno sveža in nam da nekaj novih moči, toda pred nami sta še dobri dve uri
                    hoje. Vročina ne popušča, čeprav je sonce že nizko; ko zaide, se gozd v pičle
                    pol ure zavije v temo, mi pa smo še skoraj tri kilometre od cilja. V soju
                    svetilk se mukoma prebijamo po poti, ki se sprevrže v nočno moro. Oči so uprte v
                    tla, ogibamo se oviram in upamo, da ne bomo spregledali kakšne strupenjače.
                    Nihče ne izusti besede, sliši se samo pokanje suhih vej in šelestenje listja pod
                    nogami. Potem ko docela izčrpani kdove koliko časa hodimo kot otopeli, nenadoma
                    nastopi odrešenje: med drevjem se zasvita ogenj našega tabora, kjer nas
                    pričakuje doña Laura.</p>
                <p>Še preden povečerjamo in si opomoremo, nebo razparajo bliski in oglušujočemu
                    grmenju sledi tropska nevihta. V naglici pospravimo vso opremo, ki se ne sme
                    zmočiti, in se ponovno zberemo pod plastično folijo, razprostrto nad prostorom,
                    ki nam služi kot kuhinja in jedilnica. Čeprav močan naliv ne poneha, se vzdušje
                    popravlja: vrnili smo se živi in zdravi, tudi najedli smo se, pa še rezervo piva
                    in ruma imamo. Utrujenost se poleže, in ko se nam polagoma povrne dar govora, mi
                    Ciriaco nazdravi ter z vso resnostjo reče:</p>
                <p>»Glede Saše pa – moje spoštovanje!«</p>
                <p>Saša se mu, z vidnim olajšanjem, nasmehne in dvigne kozarec:</p>
                <p>»O, hvala lepa. Na zdravje!«</p>
                <pb n="236" xml:id="pb.236"/>
                <figure>
                    <graphic url="media/078.jpg"/>
                    <head>Uitzilná, pogled proti jugozahodu (3D model: Aleš Marsetič).</head>
                </figure>
                <p>Bili smo 14. aprila 2007, skoraj na začetku sedme sezone naših terenskih del. Z
                    nami je bila Saša Čaval, ki je pred nekaj leti diplomirala iz arheologije in je
                    zdaj bila sodelavka na ZRC SAZU. Že vsaj dvakrat je bila izrazila željo, da bi
                    šla z nami, a si je nisem upal vzeti: skrbelo me je, kako bo ženska prestala vse
                    napore, pa tudi izkušeno ekipo sem že imel. Tokrat pa je Vaquero zaradi materine
                    bolezni zadnji hip odpovedal sodelovanje in odločil sem se, da za njegovo delo –
                    predvsem fotografsko dokumentacijo – zadolžim Sašo. V zadnjih dveh tednih,
                    kolikor smo že bili na terenu, ne da bi naleteli na večje težave, je Ciriaco
                    nekajkrat izrazil skrb glede nje in me vprašal, če mislim, da bo zdržala. »Upam,
                    da bo; vem, da ima veliko terenskih izkušenj,« sem skušal prikriti lastno
                    zaskrbljenost. Ta dan je prestala ognjeni krst, ki je očitno prepričal tudi
                    Ciriaca.</p>
                <p>»Saj sem ti rekel. Jaz že vem, koga vzamem na teren,« sem skušal biti domišljav.
                    Tudi meni je odleglo.</p>
                <p>»Že že,« je odvrnil Ciriaco. »Ampak sam si videl. Še Elías ni zdržal, pa je
                    moški, iz naše vasi, navajen na delo.«</p>
                <p>Res – Elías, eden od delavcev, ki jih je pripeljal Ciriaco, je že pred tremi
                    dnevi povedal, da ne more več. Ker sem moral ravno <pb n="237" xml:id="pb.237"
                    />obnoviti zaloge, sem ga prešnji dan odpeljal nazaj v Constitución in namesto
                    njega pripeljal Ciriacovega sina Erica.</p>
                <p>»Elíasa poznam,« je nadaljeval Ciriaco, »in vem, da se ne brani nobenega dela.
                    Ampak v gozdu očitno nima prakse. Ni znal varčevati z energijo; saj si ga videl:
                    sekal je več, kot je bilo treba.«</p>
                <p>Ciriaco je imel spet prav. V tropskem okolju je zelo očitno, da je treba
                    intenzivnost in ritem dela prilagoditi specifičnim razmeram. Sredi dneva je
                    vročina takšna, da se izčrpanost močno poveča, učinek dela pa zmanjša. Pri našem
                    delu ni ustaljenega urnika; delamo cele dneve in si počitek privoščimo sem in
                    tja po potrebi, zaradi česar učinkovitost dela precej niha. Kmetje pa vstajajo
                    zgodaj zjutraj, tako da so že ob zori na polju in najtrše delo opravijo
                    dopoldne, ko so temperature še kolikor toliko znosne, popoldne pa je posvečeno
                    lažjim opravilom in počitku. Poležavanje v senci, počasne kretnje in podobne
                    značilnosti obnašanja v tropskih deželah, ki jih priložnostni obiskovalci iz
                    zmernih podnebnih območij radi označijo kot lenobo, so pretežno le posledica
                    razmer. Delo v tropskem okolju človeka izčrpava veliko bolj kot drugod; da
                    organizem ne 'pregori', je potrebno več počitka, zelo pomembno pa je tudi
                    varčevanje z energijo pri samem delu. Ciriaco je bil tudi v tem mojster. Vse je
                    delal s premislekom, brez odvečnih gibov, a učinkovito. Pri kartiranju, na
                    primer, ki ga je sicer dolgočasilo in se je rajši ponudil za kakršnokoli drugo
                    delo, smo ga večkrat uporabili zato, ker je najhitreje odstranil prav tisto, kar
                    je oviralo meritve. Manj spretni delavci so posekali ogromno šavja med
                    teodolitom in prizmo, vizirane točke pa še vedno ni bilo mogoče videti; Ciriaco
                    pa si je najprej ogledal situacijo, s pogledom sledil črti od aparata do prizme,
                    stopil naprej in odsekal samo vejo, ki je ovirala vizuro. Nedvomno so Ciriaca
                    izkušnje največ naučile, treba pa je reči, da v teh sposobnostih tudi Gerardo,
                    njegov sin, in Pascual nista dosti zaostajala.</p>
                <p>Elías pa je bil pretirano zagnan; po nepotrebnem je izsekaval preširoke steze in
                    se tako precej bolj utrudil kot ostali. V prejšnjih dneh sta Atasta in Saša z
                    dvema delavcema pregledala nekaj manjših ruševin v okolici, s Ciriacom in
                    Elíasom pa smo odpirali pot proti najdišču, za katero sem po letalski
                    fotografiji sodil, da mora biti precej veliko. Ležalo je daleč od kolovoza, ob
                    katerem smo bili utaborjeni, in ko smo po dveh dneh izsekavanja steze prišli <pb
                        n="238" xml:id="pb.238"/>do točke, kjer nam je do cilja manjkalo še 800 m,
                    je Elías, ki so ga medtem zagrabile še želodčne težave, izrazil željo, da se
                    vrne domov.</p>
                <p>»<hi rend="italic">El monte es difícil</hi>,« je z resnim poudarkom nadaljeval
                    Ciriaco. <hi rend="italic">El monte</hi> je med domačini najbolj običajen izraz
                    za kakršnokoli goščavo, tudi za pravi tropski gozd, ki se v bolj knjižni
                    španščini imenuje <hi rend="italic">selva</hi>. »In danes smo se utrudili vsi,
                    pa smo vajeni tega dela. Ti si gledal na karto: koliko smo prehodili?«</p>
                <p>V dlančniku z vgrajenim sprejemnikom GPS sem imel spravljene kartografske podatke
                    in sem lahko našim premikom sproti sledil:</p>
                <p>»Steza, ki smo jo izsekali skozi gozd do najdišča, je dolga okoli 12 kilometrov.
                    Potem smo tam prehodili še en kilometer, do tiste najbolj oddaljene skupine, in
                    se vrnili … Skupaj smo prehodili najmanj 25 kilometrov.«</p>
                <p>»Samo predstavljaj si! 25 kilometrov po cesti ali udobno izhojeni stezi ni nič
                    posebnega. Tu pa se kar naprej spotikaš in pripogibaš pod vejami, ki jih nismo
                    posekali. Jaz se običajno spotikam, a ne padem; danes si videl, da sem padel
                    celo jaz, Saša pa niti enkrat.«</p>
                <p>»Oja, dvakrat,« je priznala Saša.</p>
                <p>»Pa kaj! Ti si se zložil kakih trikrat,« me je, ne brez kančka porogljivosti,
                    pogledal Ciriaco.</p>
                <p>»Najmanj,« sem nejevoljen pokimal.</p>
                <p>Seveda, ker naše steze niso namenjene dolgotrajni uporabi, temeljito čiščenje ne
                    bi imelo smisla; zahtevalo bi preveč časa in naporov. Grmičja ne posekamo do
                    tal, debelejših vej tudi ne in se jim je torej treba umikati. Zato je po
                    provizorno izsekani poti skozi tropski gozd mogoče napredovati komaj kaj hitreje
                    kot tri kilometre na uro. Razdalja je bila res velika, pravzaprav največja
                    doslej, tako da pri poimenovanju najdišča ni bila potrebna pretirana domišljija:
                        <hi rend="italic">Unachililbé</hi>, 'najdlje od poti'.</p>
                <p>Glede na to, kar je bilo videti na letalski fotografiji, smo sicer pričakovali
                    več, pa tudi naporen dostop nekako ni bil v sorazmerju z 'nagrado', ki smo jo
                    dobili. Ampak zdaj, po treznem premisleku in bolj ali manj spočiti, smo lahko
                    zaključili, da najdišče konec koncev sploh ni tako nepomembno. Nobenih stel
                    nima, prav velikih stavb tudi ne, toda dva arhitektonska kompleksa sta precej
                    obsežna, najvišji piramidalni tempelj pa meri nezanemarljivih 15 metrov v
                    višino. Tu in tam je celo izpostavljen kak zid, ki razkriva <pb n="239"
                        xml:id="pb.239"/><figure>
                        <graphic url="media/079.jpg"/>
                        <head>Na vrhu ene od stavb v Uitzilnáju smo naleteli na dokaj dobro ohranjen
                            obokan prostor.</head>
                    </figure><pb n="240" xml:id="pb.240"/>tehniko gradnje iz grobo obdelanih kamnov.
                    Medtem ko smo ostali pregledovali okolico, je imel Atasta dovolj časa, da
                    napravi skico glavne arhitektonske skupine, Saša pa je našla nekaj fragmentov
                    keramike, ki razodeva, da je naselje živelo predvsem v klasični dobi.</p>
                <p>Še preden smo se prebili do tega najdišča, ki leži dobrih 15 kilometrov
                    severovzhodno od La Esperanze, smo v prvih dveh tednih te sezone s pomočjo
                    letalske fotografije odkrili nekaj drugih. Največje leži kakih 30 kilometrov
                    južno od vasi Constitución in okoli pet kilometrov vzhodno od kolovoza, ki vodi
                    od omenjene vasi proti jugu. Mestno jedro sestavljajo do 20 metrov visoka
                    piramidalna svetišča in podolgovate, gotovo rezidenčne in upravne stavbe,
                    razporejene okoli trgov in postavljene na masivnih ploščadih, zgrajenih iz grobo
                    obdelanih kamnitih blokov. Skoraj 200 metrov dolg in 15 metrov širok <hi
                        rend="italic">sacbé</hi>, ki se ponekod dviguje do višine enega metra nad
                    okoliškim terenom, povezuje osrednji arhitektonski kompleks z velikim templjem
                    proti zahodu. Severno od te avenije leži skupina manjših stanovanjskih stavb, na
                    južni strani pa je nekoliko udrt prostor, ki v deževni dobi – kot je mogoče
                    sklepati po posebnostih vegetacije – ohranja vodo; bržkone gre za ostanke
                    rezervoarja, s kakršnimi so bila opremljena mnoga majevska mesta. Znatne
                    količine na površini najdene keramike pričajo, da je naselje živelo od zadnjih
                    stoletij pr. n. št. do konca klasične dobe. Strnjeno mestno jedro leži na
                    vzpetini, ki jo obdaja obsežen <hi rend="italic">bajo</hi> z vseh strani, razen
                    z vzhodne. Čeprav <hi rend="italic">bajos</hi> sami po sebi niso primerni za
                    poselitev, ker se v deževni dobi zamočvirijo, že dolgo vemo, da so Maji večino
                    mest v nižavjih polotoka Jukatana postavili v neposredni bližini teh nizko
                    ležečih in s sedimenti zapolnjenih kotlin, gotovo zato, ker ohranjajo vlago tudi
                    v sušnem obdobju in so zato primerne za intenzivno poljedelstvo; ponekod so v
                    njih ohranjeni kanali, ki so bržkone odvajali odvečno vodo, tako da so zaradi
                    znižanega nivoja talne vode vmesna zemljišča – morda deloma nasuta – postala
                    primernejša za obdelovanje. Na jugovzhodu Campecheja takšnih modifikacij terena,
                    običajno imenovanih 'dvignjena polja', nismo zasledili, skoraj vsi večji urbani
                    centri pa ležijo na obrobjih teh mokrišč.</p>
                <p>Takšna lega našega najdišča torej ni presenetljiva, je pa zanimivo, da ima
                    'polotok' vzvišenega terena, na katerem leži mestno jedro, zelo strma pobočja,
                    ki se spuščajo v <hi rend="italic">bajo</hi>, od dvignjenega terena, ki se
                    nadaljuje proti vzhodu in kamor se razširjajo ruševine <pb n="241"
                        xml:id="pb.241"/>manjših templjev in hiš, pa je oddeljen s hudourniško
                    strugo; razen tega so vzdolž vzhodnega in severnega roba mestnega jedra
                    ohranjeni ostanki obrambnega zidu, ki ga je nekoč – kot je mogoče soditi na
                    osnovi drugih podobnih primerov – dopolnjevala palisada. Te posebnosti, zaradi
                    katerih smo najdišču nadeli ime <hi rend="italic">Uitzilná</hi>, kar pomeni
                    'trdnjava' ali 'grad', kažejo, da je bil obrambni vidik zelo pomemben dejavnik
                    pri načrtovanju lege in arhitektonske konfiguracije mesta; nič čudnega, če se
                    spomnimo, da so Maji živeli v bolj ali manj neodvisnih mestnih državah, ki so se
                    med seboj pogosto vojskovale. Čeprav so še nedavno raziskovalci menili drugače,
                    danes vemo, da obzidja niso bila redkost v majevskih mestih, res pa je, da jih
                    je bilo veliko tudi neutrjenih. Gotovo je bil pomen obrambe v vsakem konkretnem
                    primeru odvisen od središčnega ali obrobnega položaja mesta znotraj posamezne
                    države.</p>
            </div>
            <div type="ss1">
                <pb n="(242)" xml:id="pb.242"/>
                <pb n="243" xml:id="pb.243"/>
                <head>Brezplodno iskanje</head>
                <p>Ko se je sezona 2007 prevesila v drugo polovico,
                    smo bili zopet daleč na jugu biosfere, kjer sta nam ostajala še dva cilja, ki
                    sta nas navdajala z velikimi upi. Naš tabor je bil pri aguadi, ki se je po
                    Ciriacovem spominu imenovala Los Hornos, dobrih 25 kilometrov severozahodno od
                    Villahermose, ob kolovozu, ki vodi proti La Esperanzi in ki smo ga od točke, do
                    koder smo ga odprli leta 2005, ko smo našli Pared de los Reyes, čistili že dober
                    teden. Potem ko smo našli več kompleksov ruševin vzdolž ceste od Conhuása proti
                    Calakmulu, smo na nekaj manjših naleteli tudi v zadnjih dneh, pri odpiranju
                    kolovoza proti aguadi Los Hornos. Čeprav vsa najdišča niso izpolnila pričakovanj
                    – eno smo poimenovali kar Desilusión, 'Razočaranje' – smo lahko bili z
                    dosedanjimi rezultati zadovoljni. Uitzilná je bil nedvomno izredno zanimiv
                    center; Atasta je narisal veliko skic stavbnih kompleksov, Saša je posnela
                    ogromno fotografij, poleg tega pa smo zaradi njenega izurjenega arheološkega
                    vida imeli letos več vreč keramike kot kdajkoli prej. Doslej smo registrirali in
                    dokumentirali že 13 prej neznanih lokalitet; število vseh, ki so bile odkrite v
                    sedmih sezonah naših terenskih pregledov, smo tako povečali na približno 80 in s
                    tem pomembno izpopolnili arheološko podobo osrednjih majevskih nižavij. </p>
                <p>Kljub tem uspehom se nas je v tistih majskih dneh, ko smo se približevali aguadi
                    Los Hornos, občasno lotevala utrujenost in naveličanost. Že dva meseca smo bili
                    skoraj neprestano v gozdu. Pri odpiranju kolovoza nas je napadel roj divjih
                    čebel, ki ga je razburil hrup motorne žage; vsi smo urno zbežali, le Saša je
                    kljub našim krikom »Teci!« ostala na mestu in ne vem, kako bi se bilo končalo,
                    če se prisebni Ciriaco ne bi bil obrnil, je zagrabil za roko in z njo oddirjal v
                    bližnje grmovje. Pa ravno pred nekaj dnevi jo je bil pičil ogromen sršen; sreča
                    je bila le v tem, da je izbral manj delikatno mesto kot tisti, ki je pičil
                    Gerarda pod oko: oteklina mu je tako zastrla pogled in deformirala obraz, da smo
                    mu dodelili dva dni bolniške. Atasta je bil pretežno stoičen, občasno pa
                    odljuden in kar čemeren. Ker je kolovoz prečkal že prenekateri <hi rend="italic"
                        >bajo</hi>, najljubši <pb n="244" xml:id="pb.244"/>biotop drevesa <hi
                        rend="italic">chechén</hi><note place="foot" xml:id="ftn24" n="24">
                        <hi rend="italic">Metopium brownei</hi>.</note>, katerega smola povzroča
                    pekočo alergijo, je bil Eric, eden od Ciriacovih sinov, že zelo zaskrbljen;
                    dotik smole s kožo prizadene vsakogar, Eric pa se zaradi posebne alergičnosti
                    temu drevesu še približati ne sme. Končno ga je popadlo takšno malodušje, da se
                    je hotel kar peš vrniti v svojo vas. Eden od razlogov, ki jih je navedel, je
                    bil, da ga plačujem manj kot ostale, še manj kot kuharico, čeprav se je takrat,
                    ko sem ga pripeljal namesto Elíasa, strinjal s takšnim plačilom, ker je bil brez
                    izkušenj in ker sem toliko plačeval vsakomur, ki je bil z nami prvič. Skušal sem
                    mu dopovedati, da ga potrebujemo – res smo ga – in da vendar ne more kar sam
                    pešačiti 70 kilometrov skozi gozd; seveda sem ga prepričal predvsem z
                    zagotovilom, da se je s svojim delom že izkazal in da mu bom odslej zvišal
                    plačilo. Še Pascual, ki je med delom rad prepeval, je bil manj glasbeno
                    navdahnjen in zgovoren kot sicer. </p>
                <p>Za kartiranje je bil tokrat zadolžen geodet Aleš Marsetič, sodelavec na ZRC SAZU.
                    Najdišče Uitzilná je bilo že določeno za natančen geodetski posnetek, a smo ga
                    pustili za konec sezone, ker so medtem, ko sem šel ponj na letališče v Chetumal,
                    ostali že začeli z odpiranjem kolovoza proti La Esperanzi; upali smo, da bosta
                    najdišči, do katerih smo želeli priti, dovolj veliki in vredni kartiranja s
                    totalno postajo. Toda Aleš je bil z nami že skoraj deset dni, odpiranju kolovoza
                    skozi gosto in trnasto vegetacijo pa ni bilo konca. Vsi smo neutrudno vihteli
                    mačete, in ker pri tem tudi Aleš ni zaostajal, so ga naši delavci takoj vzeli za
                    svojega. Upali smo le, da po večdnevnem drvarskem delu, ki ga je vse bolje
                    obvladal, vendarle še ni pozabil, čemu je prišel in kako ravnati s teodolitom in
                    stativom.</p>
                <p>Ko smo končno prišli do aguade Los Hornos, smo se sporazumno odločili, da imamo
                    čiščenja kolovoza dovolj in da se do obeh najdišč, ki smo ju želeli preveriti,
                    prebijemo peš. Eno sem opazil na letalski fotografiji, okoli tri kilometre
                    zahodno od aguade Los Hornos v ravni črti, o drugem pa je imel podatke Ciriaco;
                    od kolega je izvedel, da je ob kolovozu proti La Esperanzi blizu aguade Clarín
                    velik kompleks ruševin z izpostavljenimi zidovi in stelami.</p>
                <pb n="245" xml:id="pb.245"/>
                <figure>
                    <graphic url="media/080.jpg"/>
                    <head>Saša in Aleš med geodetskimi meritvami.</head>
                </figure>
                <p>V aguadi Los Hornos ni bilo vode; ponjo smo se že vso pot do sem morali občasno
                    vračati v Villahermoso. Gozd je bil sorazmerno nizek in ni nudil dobre sence za
                    tabor, ki je tudi sicer postregel z nekaj presenečenji. Ob mraku smo prej ali
                    slej zaslišali zamolklo brnenje, kot da nekje visoko nad nami kroži letalo, v
                    resnici pa so ga povzročali milijoni neke vrste stenic zelene barve, ki so se
                    ravno v času večerje spustile do tal in obsedeno obletavale naše svetilne
                    naprave. Tu in tam se je katera sicer scvrla v plamenih improviziranih oljenk –
                    steklenih kozarcev z ekonomičnim dizelskim gorivom – še več pa jih je pristalo v
                    naših krožnikih. Ravno čez tabor so rade hodile tudi trume mravelj, ki jih niti
                    polivanje z bencinom ni kaj dosti odvrnilo od njihovih namer. Človeško nogo, ki
                    jim je stopila na pot, so tako hitro preplavile in zasule z ugrizi, da smo imeli
                    ves čas na sporedu plesne predstave z divjim <pb n="246" xml:id="pb.246"
                    />topotanjem. Klopi pa so, kot vedno, poskrbeli za vsakovečerni obred, ki ga je
                    vsakdo opravil v intimnem okolju svoje mreže ali šotora in ki bi ga lahko
                    označili tudi kot posebne vrste trening: osvetljevanje in preiskovanje vseh
                    mest, kamor bi se utegnili zalesti nepovabljeni gostje, so spremljale nadvse
                    zanimive, neredko naravnost akrobatske poze.</p>
                <p>No, optimizma in humorja kljub vsemu ni povsem zmanjkalo. Ko je nekega večera
                    Aleš zagrabil že drugi puding, mu je doña Laura zaklicala:</p>
                <p>»<hi rend="italic">No, Aleš, esto es para todos!</hi>« (»Ne, Aleš, to je za
                    vse!«).</p>
                <p>Ko pa ji je Aleš brez obotavljanja in z vso resnostjo odvrnil »<hi rend="italic"
                        >Pues sí, yo me llamo 'todos'</hi>« (»Saj, jaz se imenujem 'vsi'«), je bil
                    to povod za smeh in komentarje, ki so občutno popestrili sicer dolgočasen
                    večer.</p>
                <p>Od aguade Los Hornos smo pri odpiranju steze sledili kolovozu, ki je vodil proti
                    severozahodu, in po skoraj dveh kilometrih prišli do križišča. Tu je kolovoz
                    proti La Esperanzi zavil proti severu, mi pa smo nadaljevali pot po tistem, ki
                    je vodil proti jugozahodu. Nedaleč od križišča je bila na vzpetini dokaj velika
                    piramida, v bližini pa še nekaj manjših stavb. Po dveh dneh utiranja poti naprej
                    po kolovozu smo z najprimernejšega mesta zavili proti severozahodu skozi gozd in
                    dosegli iskane ruševine.</p>
                <p>Izkazalo se je, da je najdišče sestavljeno iz dveh arhitektonskih skupin in da je
                    dovolj veliko in pomembno, da se bo Aleš končno lahko lotil dela, zaradi
                    katerega je prišel. Južni kompleks je bil v celoti obdan z obrambnim zidom,
                    ruševine stavb, večinoma elitnih rezidenc, pa so bile razporejene okoli manjših
                    trgov in dvorišč. Na severni strani je bila okoli 7 metrov visoka piramidalna
                    stavba z roparskim izkopom, v katerem je bilo videti zidove iz fino obdelanih
                    kamnov, na manjšo stavbo v bližini pa se je naslanjala stela, žal brez reliefov.
                    V ruševinah ene od stavb smo našli tudi kamnite bloke z reliefno izdelanimi
                    geometričnimi ornamenti, očitno fragmente nekdanje fasade. Severni kompleks, od
                    južnega oddaljen manj kot pol kilometra, je bil večji in očitno pomembnejši;
                    stavbe različnih velikosti in oblik, nekatere visoke preko 10 metrov, so bile
                    razporejene okoli več trgov, ponekod je bilo videti ostanke obokanih sob. Med
                    obema arhitektonskima skupinama smo našli dve majhni, verjetno umetni aguadi,
                    okoli vzpetine, na kateri leži <pb n="247" xml:id="pb.247"/>najdišče, ki smo ga
                    poimenovali kar Los Hornos, pa se v vse smeri razen proti jugozahodu razteza
                    obsežen <hi rend="italic">bajo</hi>.</p>
                <p>Potem ko smo natančno pregledali območje ruševin, pobrali keramiko in
                    dokumentirali arhitektonske detajle, so se Atasta, Aleš in trije delavci
                    posvetili geodetskim meritvam, ostali pa smo hoteli poiskati najdišče, o katerem
                    je bil slišal Ciriaco. Zatrdil je, da je aguada Clarín prva, ki vzdolž kolovoza
                    proti La Esperanzi sledi aguadi Los Hornos. Dobre štiri kilometre severozahodno
                    od te smo na letalski fotografiji res našli še eno aguado. Da bi prišli do nje,
                    smo se na križišču zahodno od aguade Los Hornos ločili od skupine za kartiranje,
                    ki je zavila levo, in sledili kolovozu, ki je vodil pretežno skozi lep visoki
                    gozd in bil za spremembo manj zaraščen kot običajno. Prišli smo do aguade, kjer
                    pa je bilo tudi križišče kolovozov: eden je vodil naprej proti severu, drugi pa
                    proti zahodu. Najdišče naj bi bilo ob kolovozu proti La Esperanzi, toda kateri
                    od obeh je pravi? Po tolikih letih se tudi Ciriaco ni več spominjal.</p>
                <p>Ko smo se tistega dne proti večeru vračali v tabor, smo se ustavili na križišču
                    zahodno od aguade Los Hornos. Med kratkim počitkom je Ciriaco pripomnil:</p>
                <p>»Aleš, Atasta in ostali se še niso vrnili z dela.«</p>
                <p>»Kako veš?« sem ga vprašal.</p>
                <p>»Niso še šli tod mimo. Poglej te dolge bilke trave, ki segajo na stezo. Če bi se
                    že bili vrnili, bi bile obrnjene tja, proti taboru, ampak še vedno vse gledajo v
                    nasprotno smer, tako kot so jih upognili, ko so zjutraj šli na delo.«</p>
                <p>Podatek v tem primeru ni bil kdove kako pomemben, ampak Ciriaco je še enkrat
                    dokazal svoje stezosledske sposobnosti. Ko smo prišli v tabor, kolegov res še ni
                    bilo tam.</p>
                <p>Redki so poznavalci, ki znajo na tleh in rastlinju razbrati sledove in po njih
                    celo najti izgubljeno osebo. Ko je leta 2005 Ken Garrett fotografiral
                    Cheyokolnah, se je izgubil njegov asistent Jesús, ko se je zaradi najbolj
                    običajne vsakodnevne potrebe odmaknil predaleč v gozd. Ko smo ga pogrešili, se
                    je nekdo spomnil, v katero smer je odšel, Ciriaco je poiskal njegove sledove in
                    končno našel Jesúsa, ki je na srečo ob spoznanju, da se je izgubil, obstal in
                    počakal (njegovi klici so pomagali šele, ko je bil Ciriaco dovolj blizu). Po
                    visokem gozdu, kakršen obkroža Cheyokolnah, je zelo prijetno hoditi, a se je
                    tudi zelo lahko izgubiti: podrasti je sorazmerno malo <pb n="248"
                        xml:id="pb.248"/>in je za utiranje poti skoraj ni treba sekati, zato lahko
                    ob vrnitvi zelo hitro zavijemo v popolnoma napačno smer. Da bi se temu izognili,
                    poznavalci gozda vedno, tudi če za samo hojo ni potrebe, v primernih intervalih
                    sekajo poganjke mladih dreves in si tako označijo pot, po kateri se bodo vrnili.
                    A tudi sledenje takih potk, imenovanih <hi rend="italic">picados</hi>, zahteva
                    pozornost in izkušnje.</p>
                <p>V naslednjih dneh smo pregledali okolico aguade, ki smo jo našli prejšnji dan.
                    Najprej smo sledili kolovozu proti zahodu, nekaj kilometrov daleč, in
                    pregledovali teren levo in desno, našli pa smo samo redke majhne groblje. Razen
                    tega je bil kolovoz močno zaraščen, kolesnice pa komaj zaznavne, zaradi česar je
                    Ciriaco zaključil, da to ne more biti glavna pot proti La Esperanzi, po kateri
                    je živahen promet ponehal šele pred dvema desetletjema. Kolovoz, ob katerem naj
                    bi bile ruševine, je torej moral biti tisti, ki je od aguade vodil proti severu.
                    Tudi ta je bil precej zaraščen, ker je prečkal obsežen <hi rend="italic"
                        >bajo</hi>; v bližini torej nismo mogli pričakovati nobenega najdišča.</p>
                <p>Ciriaco ni bil več prepričan, da je aguada, pri kateri smo bili, res aguada
                    Clarín:</p>
                <p>»Kako daleč pa je naslednja aguada?«</p>
                <p>»Ne vem. Kolovoz proti severu lahko na letalskih fotografijah sledim samo čez <hi
                        rend="italic">bajo</hi>, potem pa se izgubi v visokem gozdu in ne vem,
                    katera od poti, ki se pojavljajo naprej proti severu in severozahodu, je kolovoz
                    proti La Esperanzi.«</p>
                <p>»In nikjer ni videti, da bi bile kakšne ruševine?«</p>
                <p>»Vse sem že pregledal, ampak nikjer na tem območju ni videti ničesar večjega. To
                    seveda ne pomeni, da res ni ničesar. Saj veš, včasih se tudi precej velike
                    ruševine ne vidijo. Se spomniš Olvidada? Glavni stavbi sta visoki okoli 10
                    metrov, točno vemo, kje sta na letalski fotografiji, ampak tam vidiš samo
                    drevje, ne da bi karkoli izstopalo.«</p>
                <p>»Treba je slediti kolovozu proti severu,« je menil Ciriaco.</p>
                <p>»Lahko bi šli, ampak bi morali najprej prestaviti tabor sem; od aguade Los Hornos
                    smo že zdaj oddaljeni več kot pet kilometrov, in če gremo naprej peš, bomo vsak
                    dan izgubili veliko časa samo za hojo. Da pa bi tabor prestavili, bi morali
                    kolovoz do sem najprej odpreti za vozila. Ampak vode tudi v tej aguadi ni; ponjo
                    bi se morali voziti vse do Villahermose. Težava je v tem, da nam <pb n="249"
                        xml:id="pb.249"/>zmanjkuje časa, bolje rečeno, denar gre h koncu; upam, da
                    bosta Atasta in Aleš kmalu gotova.«</p>
                <p>Vse to je Ciriaco vedel, a se ni hotel vdati:</p>
                <p>»Veš kaj, jutri grem kar sam peš po tem kolovozu naprej, dokler ne najdem
                    naslednje aguade. Če aguada Clarín ni tale, mora biti naslednja.«</p>
                <p>Ciriaco je mislil zelo resno. Njegov ponos je bil ranjen; redkokdaj se je v čem
                    zmotil. Izziv je bil podoben kot takrat, ko smo iskali Pared de los Reyes,
                    vendar v podvig, ki ga je predlagal, nisem mogel privoliti.</p>
                <p>»Kje pa, ne boš kar sam hodil. Kdove kako daleč je naslednja aguada, ne moreš
                    vzeti s seboj toliko hrane in vode, pa še mreže, lahko se ti kaj zgodi ...«</p>
                <p>Komaj sem ga prepričal. Počutil se je krivega. Prej je trdil, da med aguadama Los
                    Hornos in Clarín ni nobene druge, zdaj pa je moral podvomiti v svoj spomin.</p>
                <p>»Tisti tip mi je rekel, da so ruševine takoj zraven kolovoza in blizu aguade
                    Clarín. Ampak tu smo pregledali teren ob kolovozu proti jugu in nismo našli
                    ničesar, proti severu pa je velik <hi rend="italic">bajo</hi>. Ali to sploh ni
                    aguada Clarín, ali pa ...«</p>
                <p>»... ali pa najdišče sploh ni tako blizu aguade, kot ti je povedal. Mogoče pa ga
                    on sam sploh ni videl in je samo slišal zanj?«</p>
                <p>»Hja, ni nemogoče,« se je skušal potolažiti Ciriaco. </p>
                <p>Katera je aguada Clarín? Kje so ruševine, o katerih je Ciriacu govoril njegov
                    znanec? So tam res dobro ohranjene stavbe, stele, morda celo s čitljivimi
                    napisi, ki vsebujejo kaj povsem novega? Vprašanja nas niso nehala vznemirjati, a
                    so tokrat morala ostati nerazrešena.</p>
            </div>
            <div type="ss1">
                <pb n="(250)" xml:id="pb.250"/>
                <pb n="251" xml:id="pb.251"/>
                <head><hi rend="italic">Terra incognita</hi></head>
                <p>Ciriaco je klečal v blatu in prevezoval zadnja
                    kolesa tritonskega tovornjaka z debelimi vrvmi. Bili smo pred kakih 50 metrov
                    široko strugo, po kateri se je leno premikal vodni tok, na plitkem dnu pa je
                    bilo povsem razmočeno blato. Svoj pick-up je Ciriaco pravkar spravil čezenj, a
                    ne brez pomoči ročnega vitla s kablom, ki ga je navezal na svoje vozilo. Njegov
                    pick-up je imel štirikolesni pogon, tritonec pa ne, zato ni bilo pričakovati, da
                    bo prevozil blatni potok kar tako. Kmalu se je izkazalo, da tudi preveze z vrvmi
                    niso pomagale. Tovornjak je obstal sredi potoka, tako pogreznjen, da njegovih
                    koles ni bilo več videti, medtem pa se je tudi že znočilo.</p>
                <p>»In zdaj?« sem vprašal Ciriaca.</p>
                <p>»Jutri ga izvlečemo,« je rekel ravnodušno, se obrnil in odkorakal na drugo stran
                    potoka. Ni mi bilo jasno, kako bo to izpeljal, a za pojasnila očitno ni bil
                    razpoložen.</p>
                <p>Nisem mu sledil, ker je bila moja kamioneta še na tej strani potoka. Obesil sem
                    mrežo in zaspal, ne ravno brezskrbno, ker se je situacija zdela precej
                    brezupna.</p>
                <p>O rešitvi sem se prepričal naslednje jutro, ko so me navsezgodaj zbudili
                    optimistični glasovi. Ciriaco in njegovi fantje so grebli po blatu in odkopavali
                    kolesa tovornjaka.</p>
                <p>»Uporabili bomo jo-jo,« mi je zavpil Ciriaco.</p>
                <p>To tehniko mi je že kdaj omenil, videl pa je še nisem. Tritonec ima na zadnjih
                    kolesih dvojne pnevmatike na dvojnih platiščih. Fantje so na vsako kolo med obe
                    pnevmatiki privezali en konec dolge debele vrvi, drugega pa na drevo na tej
                    strani potoka. Najdlje je trajalo odkopavanje blata okoli koles, potem pa je
                    bilo vsega konec v manj kot minuti: voznik je speljal v vzvratni prestavi, na
                    obračajoči se zadnji pogonski kolesi sta se med obema paroma pnevmatik navijali
                    vrvi, vsaka privezana na svojo drevo, in tako izvlekli vozilo iz blata. Naprej,
                    na drugo stran potoka, tovornjaka s to tehniko ni bilo mogoče spraviti, pa tudi
                    sicer je bilo jasno, da daleč ne bi prišli. Torej bomo nadaljevali pot samo s
                    Ciriacovim in mojim pick-upom. Tega sem pognal v potok, obstal je v blatu malo
                    pred nasprotnim bregom, a me je Ciriaco s svojim vozilom, <pb n="252"
                        xml:id="pb.252"/>ki je bilo že na trdnem terenu, brez težav izvlekel; vrvi
                    so pač vedno obvezen del opreme …</p>
                <p>Bilo je v začetku julija 2012. V južnem delu Calakmulske biosfere smo zaključili
                    delo leta 2008, ko smo med snemanjem dokumentarnega filma registrirali še nekaj
                    najdišč. Sodeč po tem, kar je bilo videti na letalskih fotografijah, si tam
                    nismo mogli več kaj prida obetati, severni del biosfere pa je na arheološki
                    karti ozemlja Majev še vedno velika bela lisa. Toda moralo je preteči več let,
                    da smo se lotili tudi tega območja. Najprej je bilo treba objaviti vse rezultate
                    dotlej opravljenega dela, zatem pa sva se s prijateljem Pedrom Franciscom
                    Sánchezom Navo – mojim bivšim šefom na INAH-u – lotila obsežnih
                    arheoastronomskih raziskav, pri katerih sva merila orientacije stavb na mnogih
                    najdiščih Mezoamerike. Medtem je nemška ekipa z Univerze v Bonnu začela pod
                    vodstvom Nikolaia Grubeja z intenzivnimi razsikavami v Uxulu, v Oxpemulu so
                    delali Mehičani z Avtonomne univerze v Campecheju, kanadska arheologinja Kathryn
                    Reese-Taylor z Univerze v Calgaryu pa se je lotila izkopavanj v Yaxnohcahu.
                    Kolegom sem seveda priporočil Ciriaca, ki je bil tako vedno bolj zaposlen z
                    arheologijo, zato si je lahko tudi izboljšal svoj vozni park: prejšnjega
                    Fordovega tritonca je zamenjal za novejše istovrstno vozilo, nabavil pa si je
                    tudi Chevroletov pick-up. Žal pa je v tem obdobju utrpel tudi tragično izgubo:
                    žena Laura, naša prejšnja kuharica, je preminila zaradi hudih poškodb v prometni
                    nesreči.</p>
                <p>Severni in južni del Calakmulske biosfere se raztezata severno in južno od ceste
                    Escárcega-Chetumal; ozek pas ozemlja, ki ju povezuje, prečka cesto kakih 10
                    kilometrov zahodno od Xpujila. Becán, Chicanná in še mnoga druga arheološka
                    najdišča v širši okolici Xpujila se odlikujejo po prefinjenem arhitekturnem
                    slogu, ki je bil v rabi v pozni klasični dobi (nekako od 7. do 10. stoletja),
                    imenuje pa se po najdišču Río Bec, ki leži 15 kilometrov jugovzhodno od Xpujila.
                    Območje tega sloga je že dokaj dobro raziskano, prav tako ozemlje približno 100
                    kilometrov proti severu, kjer se je razvil podoben in približno sočasen
                    arhitekturni slog, imenovan Chenes. Med obema conama pa je okoli 3000 kvadratnih
                    kilometrov veliko in z arheološkega vidika povsem neznano območje, katerega
                    večji del je znotraj severnega dela Calakmulske biosfere.</p>
                <p>Sloga Río Bec in Chenes se odlikujeta po fasadah, izdelanih iz fino klesanih
                    kamnov. Geometrični okrasi in motivi, ki <pb n="253" xml:id="pb.253"
                    />predstavljajo stilizirana božanstva, so kot mozaiki sestavljeni iz umetelno
                    obdelanih kamnitih blokov. Na obeh območjih so pogosta svetišča z impozantnimi
                    pročelji: vhod predstavlja zevajoče žrelo zemeljskega božanstva. Za arhitekturo
                    v stilu Río Bec so posebej značilne stavbe s po dvema stranskima stolpoma, ki
                    posnemata piramidalne templje, a nista funkcionalna: svetišče na vrhu je samo
                    nakazano in nima notranjega prostora, do njega pa vodi strmo stopnišče, ki ni
                    uporabno, saj so stopnice preozke. Najdišča na območjih s slogoma Río Bec in
                    Chenes se v marsičem razlikujejo, a podobnosti v arhitekturi je kljub temu
                    veliko. Kaj pomenijo te podobnosti? Oba sloga sta bila v rabi istočasno, torej
                    sta bili območji bržkone tesneje povezani kot s sosednjimi predeli, morda celo
                    politično? Potemtakem lahko na vmesnem ozemlju pričakujemo podobno arhitekturo
                    in prehodne oblike?</p>
                <p>Tako so razmišljali in se spraševali razni raziskovalci. Odgovorov ni bilo, kajti
                    na vmesnem ozemlju ni bilo poznano nobeno arheološko najdišče, vendar vprašanja
                    niso nepomembna: ker ne vemo, kaj se je v pozni klasični dobi dogajalo tukaj, v
                    samem osrčju polotoka Jukatana, je podoba o Majih in njihovem razvoju še vedno
                    močno okrnjena.</p>
                <p>Nadaljevanje raziskav na tem območju je bil torej poseben izziv. Ob pregledovanju
                    letalskih fotografij sem tudi v tem predelu opazil celo vrsto arheoloških
                    najdišč; eno je bilo videti še posebej veliko in v začetku julija leta 2012, ko
                    sva s Pedrom zaključila terensko delo in privarčevala nekaj denarja, sem ga
                    želel vsaj na hitro preveriti.</p>
                <p>Posvetoval sem se s Ciriacom. Deževna doba se je sicer že začela, pravi nalivi pa
                    še ne, zato je menil, da lahko poskusimo. Zbral je nekaj fantov, nakupili smo
                    potreben živež in se odpravili. Poleg Ciriacovega chevroleta in tritonskega
                    forda smo imeli še naš pick-up znamke Toyota s štirikolesnim pogonom; ta je bil
                    na delu že od leta 2007, ko je zamenjal odsluženo kamioneto GMC. Iz Xpujila smo
                    zapeljali po cesti proti severu, mimo vasi Zoh Laguna, in zatem zavili proti
                    zahodu po opuščenem kolovozu, ki naj bi nas, glede na letalske fotografije,
                    približal najdišču.</p>
                <p>Že po prvem kilometru smo naleteli na prvo resno oviro. Stalnih vodnih tokov v
                    teh predelih seveda ni, se pa mnoge struge v deževni dobi napolnijo. Čeprav
                    padavin letos še ni bilo veliko, je pred nami leno tekla voda po komaj opazni in
                    blatni strugi.</p>
                <pb n="254" xml:id="pb.254"/>
                <p>Ker je tritonski tovornjak z večino opreme moral ostati na tej strani, smo stvari
                    prenesli peš na drugi breg in tam postavili tabor. V naslednjih nekaj dneh smo
                    odprli kakih osem kilometrov pred leti opuščenega in močno zaraščenega kolovoza,
                    ki nas je vodil skoraj točno proti zahodu, ko pa je začel zavijati proti jugu,
                    smo jo mahnili peš skozi gozd proti severozahodu. Do najdišča, ki smo ga želeli
                    videti, nas je ločilo kakih pet kilometrov.</p>
                <p>Ko smo se pozno popoldne približali cilju, se je teren začel dvigati. Ravno smo
                    skozi rastje zagledali dve mogočni piramidalni gmoti, ko je Ciriaco, ki je hodil
                    spredaj, sunkovito odskočil: le malo je manjkalo, pa bi bil stopil na klopotačo.
                    Najprej je bilo torej treba opraviti s plazilcem, potem pa smo med obema
                    piramidama stopili na poravnano površino, očitno nekdanji trg. Zavili smo na
                    levo in naleteli na stelo, ki je deloma molela iz tal, na njej pa je bilo vidnih
                    nekaj hieroglifov. Poleg obeh piramidalnih stavb, ki sta zapirali trg z vzhodne
                    strani, sta se na njegovi južni strani bahato dvigali <figure>
                        <graphic url="media/081.jpg"/>
                        <head>Med hojo po ruševinah smo naleteli na gosenico vešče <hi rend="italic"
                                >Automeris metzli</hi>. Strupeni izrastki povzročijo ob dotiku pekoč
                            izpuščaj na koži.</head>
                    </figure><pb n="255" xml:id="pb.255"/>še dve; na zahodni strani je bila masivna
                    podolgovata stavba, v okolici še druge, tu je bilo tudi nekaj oltarjev, eden z
                    reliefi …</p>
                <p>Bilo je že pozno in morali smo se vrniti v tabor, a še zdaleč nismo videli vsega.
                    Vso noč in naslednji dan je močno deževalo, tako da smo se lahko vrnili šele čez
                    dva dni. Do prvih ruševin je bila pot lahka, ker je bila že izsekana, potem pa
                    smo se podali naprej proti severozahodu do drugega arhitektonskega kompleksa. Ta
                    je bil še večji, stavbe so bile še bile bolj voluminozne, z enega trga smo se
                    prebili na drugega, videvali smo cilindrične oltarje in stele in se ob
                    naraščajočem vznemirjenju in radovednosti kar razkropili. Potem je nekdo
                    pritekel k meni:</p>
                <p>»Víctor je nekaj našel.«</p>
                <p>Stekla sva čez en trg, pa drugi in tretji in končno zagledala Víctorja, ki je
                    zmagoslavno stal ob svojem odkritju. Pred piramidalno stavbo je stala stela, le
                    nekoliko nagnjena; na sprednji površini ni bilo mogoče kaj prida razbrati, toda
                    na hrbtni je bilo več dobro ohranjenih hieroglifov. Bili so veliki in glede na
                    prostor na steli je napis nekoč vseboval le dva stolpca. Najbolje ohranjene so
                    bile štiri vrste levega stolpca: zgoraj je bila jasno vidna številka 9, pod njo
                    ničla in spodaj še ena, ki se je držala dobro ohranjenega glifa <hi
                        rend="italic">kin</hi>, znaka za dneve. »Datum!« sem vzkliknil. Seveda, saj
                    je bil spodaj še datum 2 Ahau 260-dnevnega cikla. Od desnega stolpca je bilo
                    videti samo številko 13, ki je sledila glifu <hi rend="italic">kin</hi> v tretji
                    vrsti; gotovo je označevala dan v dvajsetdnevnem mesecu.</p>
                <p>Spomnimo se, da so datumi dolgega štetja zapisani v majevski različici
                    dvajsetiškega sistema in da mestne vrednosti (1, 20, 360, 7200, 144.000)
                    ustrezajo trajanju posameznih časovnih enot: dan ali <hi rend="italic">kin</hi>,
                    20-dnevni 'mesec' ali <hi rend="italic">uinal</hi>, 360-dnevno 'leto' ali <hi
                        rend="italic">tun</hi>, 20-tunsko obdobje ali <hi rend="italic">katun</hi>
                    in 20-katunsko razdobje ali <hi rend="italic">baktun</hi>. Na naši steli je bilo
                    v tretji vrsti jasno videti ničlo z znakom za dneve; iz razporeditve glifov je
                    bilo prav tako mogoče ugotoviti, da številka 9 zgoraj levo označuje število
                    baktunov, ničla takoj spodaj v drugi vrsti pa je pripadala tunom. Manjkali so
                    torej katuni in uinali, ki so morali biti zapisani v desnem stolpcu. Ali lahko
                    kljub manjkajočim delom rekonstruiramo datum?</p>
                <p>Glede na to, da so Maji zelo pogosto ovekovečali zaključke katunov, je bilo
                    najverjetneje, da je bilo tudi število uinalov v našem datumu 0. Konec katuna
                    pade na isti datum 260-dnevnega cikla samo vsakih 13 katunov ali 93.600 dni. S
                    kalkulatorjem sem <pb n="256" xml:id="pb.256"/>hitro rešil problem: v obdobju z
                    baktunom 9 je konec katuna padel na dan 2 Ahau in na 13. dan kakega meseca samo
                    enkrat; to je bil datum 9.16.0.0.0 2 Ahau 13 Zec, v našem koledarju 5. maj leta
                    751 n. št.</p>
                <p>Navdušenja pa ni povzročil samo datum, ki je dal vedeti, da je bilo mesto
                    pomemben center v pozni klasični dobi. Ko smo hieroglife podrobneje pregledali,
                    smo osupnili: niso bili vklesani v kamen, temveč so bili oblikovani v debelo
                    plast štuka, na katerem so bile ohranjene zaplate rdeče barve! S štukaturami,
                    izdelanimi iz apna, peska in drugih dodatkov, so Maji okrasili mnoge stavbe; s
                    tankimi plastmi so prevlekli celo nekatere stele, nisem pa poznal nobenega
                    primera, da bi bili v štukaturah, nanesenih na kamnite spomenike, izdelali glife
                    ali druge motive!</p>
                <p>Najdišče smo zelo površno pregledali; nismo imeli pojma, do kod se razteza, a je
                    bilo jasno, da je zelo veliko. Najbolj presenetljivo je bilo, da smo bili manj
                    kot 30 kilometrov severno od Becána, največjega mesta z arhitekturo v slogu Río
                    Bec, torej tudi iz pozne klasične dobe, toda naše najdišče je bilo drugačno:
                    namesto fino okrašenih fasad in dvojnih stolpov smo videli nekaj mogočnih
                    piramid, visokih okoli 20 metrov, in več stel z napisi. Na območju Río Bec so
                    stele z napisi redke, piramid pa tako rekoč ni: edini pravi piramidalni tempelj
                    je mogočna Struktura 9 v Becánu. Naše najdišče je bilo torej veliko bolj podobno
                    tistim, ki smo jih videvali prejšnja leta in ki so posejana daleč proti jugu.
                    Kaj pomenijo te posebnosti za razumevanje trgovskih povezav in politične
                    ureditve v osrednjih nižavjih v pozni klasični dobi?</p>
                <p>Razlogov je bilo dovolj, da sem lahko utemeljil podrobnejšo raziskavo. Zopet sem
                    prepričal Odbor za raziskave pri <hi rend="italic">National Geographic
                        Society</hi>, da so financirali odpravo. Za dodatno podporo je poskrbel
                    Martin Hobel, koroški Slovenec, s katerim sva se nedavno spoznala. Proti koncu
                    leta 2012 me je prosil, da za njihovo slovensko društvo v Celovcu pripravim
                    predavanje o Majih, predvsem o takrat tako aktualnih prerokbah, ki naj bi jih
                    zapisali Maji o 21. decembru leta 2012. Ker se tedaj ni nič zgodilo, je zgodba
                    danes skoraj pozabljena, takrat pa so bili Maji v središču pozornosti: ali so
                    res napovedali katastrofalne dogodke, celo konec sveta, kot so oznanjali eni,
                    ali pa morebiti obdobje duhovnega preporoda, kot so razglašali drugi? Tudi če bi
                    hoteli verjeti kakšnim majevskim jasnovidcem, je bila težava – ki pa je večina
                    'vernikov' ni hotela <pb n="257" xml:id="pb.257"/><figure>
                        <graphic url="media/082.jpg"/>
                        <head>Stela s hieroglifi, oblikovanimi v štuku.</head>
                    </figure><pb n="258" xml:id="pb.258"/>videti – v tem, da niso za naš čas v
                    resnici prav ničesar napovedali, ne nesreč ne pozitivnih sprememb. Vse tisto,
                    kar so razni moderni preroki pripisovali Majem, so bila zgolj njihove
                    izmišljotine, ki pa so bile izredno donosne: o tej temi je bilo objavljenih
                    preko 1000 knjig, med temi samo peščica resnih, da ne govorimo o množici
                    člankov, spletnih objav in filmov. Kot že tolikokrat prej, sem tudi v Celovcu
                    tiste, ki so bili nemara res zaskrbljeni, lahko pomiril, obenem pa sem moral
                    razočarati one, ki so morda upali, da bo svet končno vendarle boljši.</p>
                <p>Pomembna posledica tega predavanja pa je bila tudi, da sva se spoprijateljila z
                    Martinom Hoblom, ki ga Maji že dolgo zanimajo, čeprav je njegova poklicna
                    dejavnost povsem drugačna: zaposlen je namreč v avstrijskem podjetju <hi
                        rend="italic">Villas</hi>, kjer je odgovoren za slovensko tržišče. Ko sem mu
                    govoril o ciljih naše naslednje odprave, je v podjetju dosegel, da je zagotovilo
                    dodatna finančna sredstva, prispeval pa jih je tudi sam. Prav tako nas je podprl
                    slovenski podjetnik Metod Zavodnik.</p>
                <p>Tokrat sem poleg Ataste in Aleša za sodelovanje pridobil mladega mehiškega
                    arheologa Octavia Esparzo Olguína, ki se že več let posebej posveča epigrafiki.
                    Kakšno srečo sem imel, da sem našel prav njega, se je izkazalo šele kasneje:
                    Nikolai Grube, s katerim sva bila sicer dogovorjena, da bo tudi tokrat
                    sodeloval, je imel pri svojem projektu v Uxulu toliko dela, da nas ni utegnil
                    niti obiskati.</p>
                <p>Tako je bilo konec marca 2013 vse nared za ekspedicijo. No, skoraj vse. Ko sem
                    prišel v Chetumal, kjer za našo inštitutsko kamioneto skrbi prijatelj Bibiano
                    Gómez, sem izvedel, da je motor pred kratkim 'zaribal', očitno zato, ker ni bil
                    pravilno popravljen ob neki prejšnji okvari. To je pomenilo, da bo treba najti
                    nov motor ali popraviti starega; v vsakem primeru bo popravilo trajalo.</p>
                <p>Nismo mogli čakati. S Ciriacom, ki je imel ekipo delavcev že pripravljeno, smo se
                    dogovorili, da odrinemo samo z njegovim pick-upom in tritoncem. A prava rešitev
                    to ni bila. Še preden sem se z njim dogovoril jaz, se je namreč že bil obvezal,
                    da bo pomagal nemški ekipi v Uxulu. Tam ga je Nikolai zadolžil kot delovodjo,
                    zato pač ni mogel manjkati in bo z nami lahko le nekaj tednov, odpeljal pa bo
                    seveda tudi svojo kamioneto. Ali bo do takrat naša že popravljena?</p>
            </div>
            <div type="ss1">
                <pb n="259" xml:id="pb.259"/>
                <head>Río Bec Dreams</head>
                <p>Dobrih deset kilometrov zahodno od Xpujila, ob
                    cesti proti Escárcegi, že dobro desetletje stoji hotel Río Bec Dreams. Lastnika
                    lično urejenih bungalovov in restavracije z izvrstno hrano sta Richard Bertram
                    in Diane Lalonde. Kraj, ki sta ga iztrgala divjini, je po njuni zaslugi res
                    skoraj sanjski, arheološko najdišče Río Bec pa tudi ni po naključju v imenu
                    hotela: Kanadčan Rick in Angležinja Diane sta velika navdušenca za arheologijo
                    Majev, vodita izlete na okoliška najdišča in tako ni čudno, da smo se spoznali
                    že pred leti. Ne le, da sta nam ponudila ugodne cene za prenočevanje: ob dolgih
                    pogovorih se je spletlo prijateljstvo in medsebojno zaupanje, tako da smo pri
                    njiju često puščali tudi opremo, ki je trenutno nismo potrebovali na terenu.
                    Njun hotel je postal tako rekoč naš bazni tabor.</p>
                <p>Ko nas je 3. aprila 2013 zvečer Ciriaco pripeljal iz Chetumala in smo vstopili v
                    njuno restavracijo na prostem, je po začetnem pozdravljanju in objemanju Diane
                    vprašala:</p>
                <p>»Kje pa je tvoja kamioneta? Kdo vas je pripeljal?«</p>
                <p>Rick in Diane v temi nista videla Ciriaca, ki nas je pustil na parkirišču in se
                    takoj podal naprej v svojo vas Constitución.</p>
                <p>»Slabe novice,« sem se zresnil. »Moj pick-up je pokvarjen.« Razložil sem, kaj se
                    je zgodilo s kamioneto. »Pripeljal nas je Ciriaco. Jutri pride z delavci in
                    odrinemo. Ne morem čakati na popravilo. Za zdaj bomo pač imeli samo Ciriacov
                    pick-up in njegov tritonski kamion. Ampak Ciriaco bo moral kmalu v Uxul in res
                    ne vem, kako bomo z enim samim vozilom. Sploh pa s tritoncem, ki ni ravno
                    enostaven za manevriranje …«</p>
                <p>Rick, ki je videl moj zaskrbljeni obraz, je povsem resno in brez pomišljanja
                    izustil kratek stavek, tako preprost in prostodušen, da se mi je trdno vsidral v
                    spomin:</p>
                <p>»<hi rend="italic">Well, take the Rodeo!</hi>«</p>
                <p>V mislih je imel svojega terenca Isuzu Rodeo, njegov obraz in ton pa sta bila
                    takšna, kot da govori o vžigalniku, izvijaču ali kakšnem podobno pogrešljivem
                    predmetu.</p>
                <pb n="260" xml:id="pb.260"/>
                <p>»<hi rend="italic">What?</hi>« sem začuden gledal vanj. »Pa saj ga potrebujeta
                    vidva?!«.</p>
                <p>»Sploh ne, imava še dve vozili,« je brez obotavljanja dodala Diane.</p>
                <p>Tako nesebična ponudba je resnično presegala vsa moja pričakovanja. Prišla je kot
                    odrešitev.</p>
                <p>»Če je to res ... Ne vem, kako se sploh lahko zahvalim ...«</p>
                <p>»Rodeo je ravno prišel iz popravila, lahko ga uporabljaš, dokler bo pač treba,«
                    je še pribil Rick.</p>
                <p>Ne spomnim se, kaj vse sem jima še rekel v zahvalo; takšnih prijateljev človek
                    pač nima veliko. Rick pa je samo odmahnil z roko: »Ne skrbi.«</p>
                <p>Naročili smo večerjo in se pogovarjali naprej o naših načrtih. Šele čez čas sem
                    opazil, da pri drugi mizi, nekaj metrov od nas, sedi mož, ki se mi prijazno
                    smehlja. Obraz se mi je zdel znan, a ga v polmraku diskretno osvetljene
                    restavracije nisem takoj prepoznal. Vstal sem in pristopil:</p>
                <p>»Ken?!«</p>
                <p>Bil je Ken Jones, Američan, s katerim sva se spoznala pred nekaj leti.</p>
                <p>»Se me spominjaš? V Santa Eleni smo se srečali, ko sta s Pedrom merila
                    orientacije, jaz sem imel petdesetletnico, prisedla sta, Pedro pa mi je celo
                    zapel nekaj pesmi.«</p>
                <p>»Kako se ne bi spominjal!«</p>
                <p>Bilo je nekega marčevskega dne leta 2011. V okviru najinega arheoastronomskega
                    projekta sva s Pedrom opravljala meritve v znamenitem Uxmalu na severozahodu
                    polotoka Jukatana. Med večerjo v manjšem hotelu v bližnji vasi Santa Elena, kjer
                    sva bila nastanjena, je k nama pristopil Stephan Merk, nemški novinar in stari
                    znanec, že leta ljubiteljski raziskovalec Majev. Povabil naju je k svojemu
                    omizju in predstavil družbi, v kateri sta bila še Ken Jones in njegova soproga
                    Julie. Tako kot Stephan se je tudi Ken, poslovnež iz ZDA, že vrsto let zanimal
                    za Maje; tiste dni sta hodila po manj znanih najdiščih v okolici, Ken pa je tudi
                    povedal, da pozna naše delo v Campecheju in da je zame slišal v vasi Los
                    Alacranes, ki jo je pred časom obiskal. Tisti večer je slavil svoj petdeseti
                    rojstni dan in za to priliko najel domači glasbeni trio. V sproščenem vzdušju je
                    Pedro, ki igra kitaro in je tudi odličen <pb n="261" xml:id="pb.261"/>pevec,
                    razumel moj pomenljivi namig, se obrnil k šefu ansambla in pokazal na njegovo
                    kitaro:</p>
                <p>»<hi rend="italic">Maestro</hi>, mi dovolite?«</p>
                <p>Možak je bil očitno vesel, da si bo lahko za hip oddahnil, in je Pedru takoj
                    ponudil instrument. Odobravanje, ki ga je Pedro požel, je bilo takšno, da je
                    poslej igral in pel samo še on.</p>
                <p>Zdaj sva obnovila dogodek in Ken me je spomnil, da sva takrat govorila o
                    možnosti, da bi naše raziskave v Campecheju podprl z donacijo. Res sva govorila
                    o tem, a sva kasneje izgubila stik. Ken je ponovno izrazil svoje zanimanje in
                    željo, da obišče naše novo najdišče. Dogovorila sva se, da pridem ponj čez nekaj
                    dni, ko se bomo dovolj približali našemu cilju; do tedaj je nameraval obiskati
                    nekaj bližnjih arheoloških lokalitet. Toda delo v naslednjih dne je potekalo
                    drugače, kot sem predvideval, in se dogovora nisem mogel držati. Smola, sem si
                    mislil; dobiti financiranje za naše raziskave je vedno težko, in če bi Ken videl
                    najdišče, bi se morda res ogrel za finančno podporo. Seveda sem mu kasneje pisal
                    in se opravičil. Čeprav mi je odgovoril z razumevanjem in predlagal, da mu
                    poročam o našem delu, ker da bo morda lahko prišel proti koncu sezone, se mi je
                    zdelo, da je priložnost že zamujena; šele čez nekaj tednov se je izkazalo, kako
                    pomembno je bilo prav tisto naključno srečanje za naše prihodnje delo ...</p>
                <p> Naslednje jutro so prišli Ciriaco in ekipa na njegovem chevroletu in tritonskem
                    fordu, Rick pa mi je predal svoj rodeo. Odpravili smo se in se utaborili na
                    kolovozu, nedaleč od ceste. Do točke, do koder smo ga odprli lani, ni bilo
                    veliko dela: le tu in tam je bilo treba odstraniti kakšno padlo drevo ali
                    grmovje, ki se je od tedaj zaraslo, tako da smo tabor že naslednji dan
                    prestavili tja. Najdišče je ležalo pet kilometrov proti severozahodu, kolovoz,
                    ki je do te točke vodil skoraj v ravni črti proti zahodu, pa je zdaj zavil proti
                    jugu. Kljub temu smo mu morali slediti: na letalskih fotografijah sem videl, da
                    se čez nekaj kilometrov odcepi drug kolovoz proti severu in da je ta edini, ki
                    nas bo pripeljal v bližino najdišča. Do točke, kjer naj bi bilo križišče, smo
                    prišli čez nekaj dni, toda križišča nikakor nismo našli.</p>
                <p>»Si prepričan, da je križišče tu?« je bil nejeveren Ciriaco.</p>
                <p>Še enkrat sem preveril koordinate na letalskih fotografijah.</p>
                <p>»Tu nekje mora biti, ne več kot sto metrov nazaj ali naprej.«</p>
                <pb n="262" xml:id="pb.262"/>
                <p>Žepni stereoskop vedno nosim s seboj in Ciriaco je lahko še sam pogledal
                    fotografiji, na katerih je bilo križišče.</p>
                <p>»Res se jasno vidi kolovoz, ki gre proti severu, ampak ta je bil očitno manjši,
                    stranski; glavni kolovoz je ta, ki pelje naprej proti jugu in že ta je zelo
                    zaraščen, opuščen je že vsaj 20 let. Včasih s samega kolovoza sploh ne vidiš
                    križišča, ker se robovi običajno najbolj zarastejo. Morali ga bomo poiskati po
                    gozdu.«</p>
                <p>Da ga ne bi zgrešili, smo odšli dovolj daleč naprej proti jugu in se potem podali
                    desno v gozd; po kakih 50 metrih smo se obrnili zopet proti severu in hodili
                    vzporedno s kolovozom, po katerem smo prišli. A tudi to iskanje ni bila lahka
                    naloga. Nekdanje kolovoze je mogoče prepoznati po razporeditvi vegetacije: kjer
                    so bile nekoč kolesnice, je rastje nižje in s tanjšimi stebli, toda marsikje so
                    na pot padla drevesa, ki so za sabo potegnila grmovje, tako da ni mogoče niti
                    slutiti, da je bil nekoč tam kolovoz. Sumljive znake smo videli na več mestih in
                    neki domnevni kolovoz celo sledili, a se je po nekaj deset metrih izkazalo, da
                    je bil vzorec v rastlinstvu naključen. Pravi kolovoz smo našli šele po nekaj
                    urah. Odprli smo ga do križišča in ga zatem čistili naprej proti severu.</p>
                <p>Atasta in Octavio sta v teh dneh pregledala več skupin ruševin, ki so ležale ob
                    kolovozu, in napravila skice. Potem ko smo se prebili čez hudo zaraščen <hi
                        rend="italic">bajo</hi>, smo prispeli do aguade, ki je bila naše veliko
                    upanje, ker smo že na letalskih fotografijah videli, da je precej velika.
                    Preselili smo tabor, a smo kmalu ugotovili, da je kraj vse prej kot ugoden. Tu
                    so bile trume komarjev, sence zaradi nizkega rastja skoraj ni bilo, aguada pa je
                    bila polna blata in po sledovih je bilo mogoče soditi, da je bila priljubljeno
                    zbirališče divjih prašičev in tapirjev, ki so jo uporabljali ne le kot vir pitne
                    vode temveč tudi kot kopališče in sanitarije. Vode je bilo zelo malo, poleg tega
                    je bila neznosno umazana in smrdljiva; celo vsega vajeni delavci so zaključili,
                    da ni primerna niti za umivanje. Po vodo bomo torej morali občasno v Xpujil; k
                    sreči smo za te namene imeli na tritonskem tovornjaku tisočlitrsko cisterno in
                    dva dvestolistrska soda.</p>
                <p>Od aguade je naprej proti najdišču vodila komaj vidna pot, ki so jo nekoč
                    uporabljali verjetno zgolj za vleko hlodov; <hi rend="italic">bajo</hi>, preko
                    katerega je bila speljana, je bil neznansko naguban: izbokline iz zbite zemlje
                    in korenin so v mokriščih pogoste, toda te so bile tako velike, da smo jih
                    morali s krampom vsaj do neke mere odstraniti. <pb n="263" xml:id="pb.263"
                    />Končno se je teren dvignil, poti pa je bilo konec. GPS je pokazal, da smo le
                    še dober kilometer od najdišča. Našli smo prostor z visokim drevjem, ki je
                    nudilo zadosti sence, in se odločili, da tabor prestavimo sem. Bil je že 20.
                    april. Samo za čiščenje okoli 16 kilometrov dolgega kolovoza, ki smo ga do
                    polovice odprli že lani, smo torej porabili dobra dva tedna. Pa tudi očiščen je
                    bil tak, da je vožnja po njem terjala dobri dve uri.</p>
                <p>Rickov rodeo nam je bil v veliko pomoč pri prevažanja opreme in ljudi. Brez težav
                    seveda ni šlo: gume so bile močno zlizane in niso dobro prenašale naporne poti,
                    zato pa so vulkanizerji v Xpujilu imeli nekaj zaslužka.</p>
                <p>Ko smo prišli do najdišča, je že v prvih dneh postalo jasno, da je celo večje,
                    kot smo mislili lani. Aleš in Atasta sta začela s kartiranjem, Octavio pa se je
                    lotil dokumentiranja kamnitih spomenikov.</p>
            </div>
            <div type="ss1">
                <pb n="(264)" xml:id="pb.264"/>
                <pb n="265" xml:id="pb.265"/>
                <head>Rdeči kamen</head>
                <p>Ekipa je delovala ubrano in učinkovito; Ciriaco je
                    zbral odlične sodelavce, svoje kolege iz vasi Constitución, ki so svoje delo
                    obvladali in se ga kljub celodnevnemu in celo nočnemu delu nikoli niso branili.
                    Sam nas je čez mesec dni zapustil in odšel k nemški ekipi v Uxul, a je do takrat
                    moja kamioneta na srečo že bila popravljena. Tritonski tovornjak je vozil
                    Enrique, sicer poljedelec in čebelar, obenem pa spreten za najrazličnejša
                    opravila; med drugim je na moji kamioneti odpravil vrsto manjših
                    pomanjkljivosti. Tako kot mnogi Mehičani je tudi on nekaj časa delal v ZDA, a se
                    je vrnil zaradi skrbi za svojo ženo in hčerko. Mačete so seveda vsi nadvse
                    spretno vihteli, posebej pa je izstopal Mario, ki smo mu zaradi zagnanosti, s
                    katero je podiral in odstranjeval vse, kar mu je bilo na poti, rekli kar <hi
                        rend="italic">terminator</hi>. Ciriacov sin Miguel je, ne da bi se o tem
                    posebej dogovorili, prenašal totalno postajo in bil zadolžen za električni
                    generator: Aleš je vsak večer iz aparata <figure>
                        <graphic url="media/083.jpg"/>
                        <head>Octavio in Aleš pri delu v taboru.</head>
                    </figure><pb n="266" xml:id="pb.266"/>prenesel podatke na računalnik, jih
                    obdelal in z Atasto sta pregledala rezultate, Miguel pa je zagnal generator,
                    skrbel, da mu ni zmanjkalo bencina in dežural – četudi dremajoč na stolu – vse
                    dotlej, ko je Aleš končal delo. Tu sta bila tudi José in njegov oče Lencho, ki
                    ga je v zadnjih tednih zamenjal Moisés ali na kratko Moi, stari znanec, ki je
                    bil z nami že v Oxpemulu. Dobrovoljna kuharica Magda je bila mojstrica terenske
                    improvizacije in nas je z jedmi skorajda razvajala. Da so ji olajšali delo in se
                    ji pri kuhanju ni bilo treba sklanjati, so ji fantje zgradili leseno ogrodje, na
                    katerega so nasuli zemljo kot podlago za ognjišče (podobne 'štedilnike' iz desk
                    uporabljajo po domovih); sestavili so tudi police za posodje in zaloge hrane,
                    plastične mize in stole pa smo pripeljali s seboj: posodil nam jih prijatelj
                    Bibiano, ki ima v Chetumalu gostinski lokal. To je bilo razkošje, ki ga je
                    dopuščal tritonski tovornjak, na katerega smo lahko naložili marsikaj, med
                    drugim tudi sode za vodo in električni generator, ki nam ga je posodil INAH.</p>
                <p>Pri pregledovanju terena smo ugotovili, da urbano jedro sestavljajo trije
                    kompleksi monumentalne arhitekture. V okolici smo naleteli na številne večje in
                    manjše skupine stavb, ne da bi lahko ocenili pravi obseg nekdanjega naselja:
                    preveč je bilo dela v osrednjem delu.</p>
                <p>V zahodnem kompleksu, ki je največji, so na kakih 12 hektarjih površine
                    razporejene stavbe okoli sedmih trgov na različnih nivojih; največji, na
                    severozahodu, meri preko 100 metrov v dolžino in dobrih 60 v širino. Poleg
                    masivnih podolgovatih stavb, nekdanjih elitnih rezidenc in upravnih objektov,
                    smo našteli več piramidalnih <figure>
                        <graphic url="media/084.jpg"/>
                        <head>Chactún, zahodni kompleks, pogled proti severovzhodu (model: Aleš
                            Marsetič).</head>
                    </figure><pb n="267" xml:id="pb.267"/><figure>
                        <graphic url="media/085.jpg"/>
                        <head>Na Steli 1 v Chactúnu Octavio kaže, kje je bil nekoč glif za uinale s
                            pripadajočo ničlo.</head>
                    </figure>templjev, med katerimi najvišji dosega 23 metrov. V tako pomembnem
                    mestu seveda ni mogel manjkati prostor za igro z žogo: tega smo našli zunaj
                    vzvišenega terena, na katerem leži večina stavb, proti jugovzhodu. Ob igrišču
                    smo zasledili vzporedni vrsti kamnov, ki sta kakih deset metrov vsaksebi vodili
                    proti jugovzhodu, gotovo preostanek avenije, ki je nekoč povezovala zahodni in
                    jugovzhodni kompleks, oddaljen od igrišča slabih 300 m.</p>
                <p>Na letalskih fotografijah je bilo videti nekaj sto metrov proti zahodu aguado, ki
                    je ležala v jugovzhodnem delu štirikotne zaplate s povsem drugačnim rastjem kot
                    v okolici. Fotografije so dajale vtis, da gre za <hi rend="italic">acahual</hi>,
                    torej nedavno opuščeno njivo, ki jo je prerasla sekundarna vegetacija. Ko pa smo
                    pregledali teren, se je izkazalo, da štirikotni in nekoliko udrt prostor ni <hi
                        rend="italic">acahual</hi>, temveč <pb n="268" xml:id="pb.268"/><hi
                        rend="italic">tintal</hi>: bralec se bo nemara spomnil, da drevesa <hi
                        rend="italic">tinto</hi> običajno rastejo v mokriščih, torej na niže ležečih
                    in občasno poplavljenih zemljiščih. Ugotovili smo, da je aguada – ki je bila ob
                    našem obisku izsušena, prekrivala jo je visoka trava – najnižji del pravokotne
                    udrtine; prav zato se še vedno najpogosteje napolni z vodo, toda sodeč po
                    tintalu se občasno poplavi ali zamočviri tudi preostali del štirikotnika.
                    Njegova pravilna oblika – in celo orientacija, ki se sklada z urbano traso
                    celotnega zahodnega kompleksa – je kazala, da gre za umetno tvorbo, gotovo vodni
                    rezervoar nekdanjih prebivalcev naselja. Vodne zbiralnike pravokotnega tlorisa,
                    najbrž umetno razširjene in preoblikovane naravne aguade, so imela tudi druga
                    majevska mesta, npr. Calakmul, Uxul in Becán. Glede na njihove dimenzije so bili
                    to rezultati orjaških podvigov. Aleš je izračunal, da skupna prostornina vseh
                    zgradb našega zahodnega kompleksa presega 100.000 kubičnih metrov; da so
                    izkopali štirikotno udrtino, ki je merila okoli 220 metrov v smeri sever-jug,
                    170 metrov v smeri vzhod-zahod in je bila okoli 3 metre globoka, pa so morali
                    Maji premakniti prav toliko ali še več materiala, ki so ga nakopičili ob
                    robovih.</p>
                <p>Jugovzhodni kompleks je manjši od zahodnega, a tudi tu na vzhodni in južni strani
                    glavnega trga kipijo v nebo štiri piramide, visoke skoraj 20 m. Na eno od obeh
                    piramid, ki omejujeta trg z južne strani, je prislonjen prostor za igro z žogo,
                    okoli osrednjega trga pa je več manjših stavb, razporejenih okoli dvorišč in
                    manjših trgov. Severovzhodni kompleks, ki ga od zahodnega loči slabih 200
                    metrov, je najmanjši, a tudi tu se nad osrednjim trgom, ki ga sicer obkrožajo
                    manjše stavbe, dvigujeta dva preko 15 metrov visoka piramidalna templja. Vse tri
                    gruče monumentalnih stavb obsegajo površino preko 20 hektarov.</p>
                <p>Razlogov za navdušenje ni manjkalo: po obsegu in velikosti stavb se naše najdišče
                    lahko kosa z Becánom, El Palmarjem, Nadzcaanom in še kakšnim drugim majevskim
                    mestom v osrednjih nižavjih. Medtem ko sta Aleš in Atasta vodila meritve in vsak
                    večer na računalniku sproti preverjala rezultate, je imel Octavio polne roke
                    dela s preučevanjem kamnitih spomenikov, ki so kmalu postregli z nič manj
                    vznemirljivimi podatki. Keramični fragmenti, ki smo jih nabrali na površini, so
                    bili v večini iz pozne klasične dobe; da je mesto prav takrat doživelo svoj
                    največji razcvet, pa so potrdili tudi napisi na stelah.</p>
                <pb n="269" xml:id="pb.269"/>
                <figure>
                    <graphic url="media/086.jpg"/>
                    <head>Desna stran Stele 1 v Chactúnu.</head>
                </figure>
                <p>Octavio se je najprej lotil stele, oblepljene s štukaturami, in ji pripisal
                    številko 1. Med odstranjevanjem ruševinskega materiala, ki je v stoletjih zdrsel
                    z bližnje stavbe in zasul vznožje stele, je odkril ne le keramiko, temveč tudi
                    večje kose odpadlega štuka. Zdaj ni bilo nobenega dvoma več, da je bil datum res
                    9.16.0.0.0: našel je glif za uinale s številko 0, pa tudi fragment številke 16,
                    ki je pripadala katunom. Med keramiko, ki je bila večinoma iz pozne klasične
                    dobe, je bilo tudi več odlomkov figuralno oblikovanih kadilnic posebnega tipa,
                    imenovanega Chen Mul. To je bila posebno zanimiva najdba, kajti takšne kadilnice
                    so bile v rabi v pozni poklasični <pb n="270" xml:id="pb.270"/>dobi, torej v
                    zadnjih stoletjih pred prihodom Špancev! Takrat na tem območju že dolga stoletja
                    ni bilo več mogočnih držav, nihče ni več gradil sijajnih stavb in postavljal
                    stel z bahatimi podobami in napisi. Ostanki kadilnice pred našo stelo pa so
                    razodevali, da tudi tedaj ozemlje ni bilo povsem izpraznjeno; še vedno so tu
                    živeli ljudje, najbrž v majhnih in obubožanih skupinah, ki so bivale v skromnih
                    vaseh. Arheološki podatki na nekaterih najdiščih pričajo, da so se tu in tam
                    naselili v še uporabnih stavbah svojih prednikov, njihove stvaritve pa so
                    občasno počastili z obrednimi darovi; tako kot Lacandoni v Chiapasu, ki so to
                    počeli še sredi 20. stoletja, npr. v ruševinah Yaxchilána.</p>
                <p>Čelna stran Stele 1 je bila zelo poškodovana; ohranjeni so bili samo spodnji deli
                    človeške figure, gotovo vladarja, in tudi ti so bili izdelani iz štuka. Na
                    stranskih površinah je bila čudna mešanica: glifi so bili najprej izklesani v
                    kamen, kasneje pa so jih očitno izdelali še v štuku, ki je bil ohranjen le
                    ponekod. Ob dnevni svetlobi ni bilo mogoče kaj prida razbrati, ko pa smo se
                    nekega dne po večerji vrnili na najdišče, opremljeni s fotoaparati in močnimi
                    svetilkami, smo obdelane površine osvetljevali iz različnih smeri in šele zdaj
                    so se pokazali glifi, ki jih prej ni bilo mogoče prepoznati. Na desni strani se
                    je ponovil datum koledarskega kroga, 2 Ahau 13 Zec, torej datum, ki na zadnji
                    strani stele ni v celoti ohranjen, a smo ga pravilno rekonstruirali, sledila pa
                    sta še dva hieroglifska bloka. Kot je pojasnil Octavio, napis pravi, da je na ta
                    dan bil postavljen rdeči kamen.</p>
                <p>»Rdeči kamen?« sem ga vprašal.</p>
                <p>»Ja. Tu je izraz <hi rend="italic">tz’apah</hi>, ki pomeni 'bil je postavljen'
                    ali 'zapičen'.«</p>
                <p>Z nami je bila tudi kuharica Magda; po večerji je imela čas in smo jo tokrat
                    prvič pripeljali, da vidi, zakaj smo tu in s čim se pravzaprav ukvarjamo. Magda
                    je kot otrok prišla iz Chiapasa in je govorila jezik chol.</p>
                <p>»Kako rečete 'zapičiti' ali 'postaviti pokonci'?« jo je vprašal Octavio.</p>
                <p>»<hi rend="italic">Tz'pê</hi>«, je odvrnila Magda.</p>
                <p>»No, takrat so rekli <hi rend="italic">tz’apah</hi>«, je odvrnil Octavio. »In to
                    je tu zapisano«.</p>
                <p>»Kaj res?« jo je začelo zanimati.</p>
                <pb n="271" xml:id="pb.271"/>
                <figure>
                    <graphic url="media/087.jpg"/>
                    <graphic url="media/088.jpg"/>
                    <head>Gornji fragment Stele 12, postavljen na glavo v vogalu igrišča v zahodnem
                        kompleksu Chactúna. Relief prikazuje obraz vladarja z naglavnim okrasjem in
                        odprto žrelo kače (risba: Octavio Esparza).</head>
                </figure>
                <pb n="272" xml:id="pb.272"/>
                <p>»Ja ja, oni so pisali v vašem jeziku. No ja, malo se je spremenil, ampak odkar je
                    bila postavljena ta stela, je preteklo več kot tisoč let!«</p>
                <p>»In kaj še piše?« je bila radovedna Magda.</p>
                <p>»Spodaj piše, da je bil takrat postavljen ali zapičen rdeči kamen.« Pokazal je z
                    roko: »Tale znak je <hi rend="italic">tun</hi> ali kamen …«</p>
                <p>»Ja ja, kamen; nekateri rečejo <hi rend="italic">šahlel</hi>, drugi pa <hi
                        rend="italic">tun</hi> …«, se je razgrevala Magda.</p>
                <p>»… in pred njim je glif, ki ga beremo <hi rend="italic">chac</hi>, kar pomeni
                    'rdeč' ali 'velik',« je nadaljeval Octavio. »Čisto primerno ime za stelo, saj ni
                    samo velika ampak je bila očitno tudi rdeča: na hrbtu je na štukaturah marsikje
                    ohranjena rdeča barva.«</p>
                <p>»Chactún torej?« sem vskočil. »Tu piše, da je bil postavljen rdeči kamen, <hi
                        rend="italic">chactún</hi>?«</p>
                <p>»<hi rend="italic">Tun</hi> je jasen, predpona je precej erodirana, ampak za
                    tole, kar se vidi, nimam boljše razlage. Ja, <hi rend="italic">chactún</hi>,« je
                    potrdil Octavio. »Mogoče pa lahko tole najdišče poimenujemo kar Chactún?«</p>
                <p>Že več dni smo se ugibali, katero ime bi bilo najbolj primerno za tako sijajno
                    mesto.</p>
                <figure>
                    <graphic url="media/089.jpg"/>
                    <head>Enrique in José med izkopavanjem fragmentov Stele 18 v vogalu igrišča v
                        jugovzhodnem kompleksu Chactúna.</head>
                </figure>
                <pb n="273" xml:id="pb.273"/>
                <p>»Odlična ideja!« sem se takoj strinjal. »Tale stela je gotovo ena najbolj
                    izstopajočih karakteristik najdišča. Edinstvena je; ima hieroglife, izdelane v
                    štuku; ali poznaš kaj podobnega drugod?«</p>
                <p>»Kolikor se jaz spomnim, nikjer drugod ni takih spomenikov,« je odvrnil
                    Octavio.</p>
                <p>»Poleg tega so tu ostanki rdeče barve, pa še napis pravi, da je bil to rdeči
                    kamen. In kolikor vem, ni nobenega drugega najdišča, ki bi se imenovalo
                    Chactún.”</p>
                <p>»Ne,« je po premisleku odkimal Octavio. Tudi Atasta se je strinjal, tako da je
                    bila odločitev jasna: najdišče bomo poimenovali Chactún.</p>
                <p>Glifi na levi strani so postregli s še enim zanimivim podatkom. Tam je bilo ime
                    Aj K'inich B'alam; imeli smo torej ime vladarja, ki je s postavitvijo stele
                    proslavil zaključek katuna.</p>
                <p>Stela 1 je bila tako edinstvena, da sem o najdbi obvestil Nacionalni inštitut za
                    antropologijo in zgodovino in predlagal, da z restavratorskimi posegi zadržijo
                    nadaljnje propadanje štukatur. Inštitut je nemudoma reagiral: iz Centra INAH v
                    Campecheju so poslali restavratorsko ekipo, ki je opravila najnujnejša dela, mi
                    pa smo spomenik zaščitili z improvizirano streho.</p>
                <p>Med kartiranjem in pregledovanjem najdišča in okolice smo našteli kar 20 stel in
                    15 oltarjev cilindričnih in ovalnih oblik, toda pravo število je bilo gotovo
                    večje, ker so marsikje ležali fragmenti, za katere ni bilo mogoče ugotoviti,
                    kolikim izvirnim spomenikom pripadajo. Med oltarji sta bila samo dva okrašena z
                    reliefi. Več stel je bilo močno zlizanih, ali pa sploh nikoli niso bile reliefno
                    obdelane. Vse spomenike smo oštevilčili in dokumentirali, nekaterim pa je
                    Octavio posvetil posebno pozornost, ne samo zaradi reliefov temveč tudi zaradi
                    položajev, v katerih smo jih našli.</p>
                <p>V severozahodnem vogalu igrišča v zahodnem kompleksu je molel iz tal kamen, na
                    katerem je bilo videti reliefno izdelane motive. Bil je precej zasut z
                    ruševinskim materialom, ki ga je Octavio s svojima sodelavcema začel
                    odstranjevati, pri čemer je skrbno dokumentiral vse plasti in profile. Ko je
                    dosegel spodnji rob pokonci stoječega kamna, je postalo jasno, da gre za
                    fragment stele; na njenih stranskih površinah je bilo videti številke, nikakor
                    pa nismo mogli uganiti, kaj predstavlja dobro ohranjen relief na njeni široki
                    strani, ki je gledala proti igrišču.</p>
                <pb n="274" xml:id="pb.274"/>
                <p>Noč je znova pokazala svojo moč. Z vseh možnih kotov smo osvetljevali stelo, ki
                    je dobila številko 12. Dolgo časa brez uspeha, Octavio je nejevoljno mrmral in
                    odkimaval z glavo, dokler ga ni končno prešinilo:</p>
                <p>»Že vem!« je zavpil z glasom, kakršnega je moral imeti že Arhimed, ko je zaklical
                    svoj slavni <hi rend="italic">Heureka!</hi> »Stela je postavljena na glavo!
                    Pravzaprav je to samo njen gornji fragment.«</p>
                <p>Vsi smo začeli obračati glave in polagoma lahko prepoznali motiv: relief je
                    prikazoval obraz v profilu z bogatim naglavnim okrasom, ki so ga sestavljale tri
                    božanske maske, naložene druga nad drugo, in perjanica; oseba, gotovo vladar, je
                    gledal na levo proti močno stiliziranemu zevajočemu žrelu kače. Podobni prizori
                    so upodobljeni tudi na drugih stelah, čeprav pomen zevajoče kače raziskovalci
                    različno razlagajo. Na eni od stranskih površin sta bili ohranjeni številki 9 in
                    16, na drugi pa nekaj glifov z astronomskimi podatki o Luni, kakršni zelo
                    pogosto spremljajo datume na stelah. Datum seveda ni bil popoln, ker je manjkal
                    spodnji del stele.</p>
                <p>»Če so tudi tu ovekovečili zaključek katuna, kar je še najbolj verjetno, je bil
                    datum 9.16.0.0.0, torej isti, kot je zapisan na Steli 1,« je razmišljal Octavio.
                    »Če je tako, je na tem kosu najbrž upodobljen prav Aj K'inich B'alam, čigar ime
                    je na Steli 1.«</p>
                <p>Seveda ni bil Aj K'inich B'alam tisti, ki je dal postaviti stelo v vogal igrišča.
                    Tu je bil samo njen gornji fragment, pa še ta je bil postavljen na glavo.
                    Spodnjega dela nismo našli. Le kje je stala prvotno, ko jo je sredi 8. stoletja
                    posvetil vladar, ki je želel proslaviti konec koledarskega obdobja? Kdaj in
                    zakaj so stelo prelomili in njen gornji del uporabili kot vogelni kamen igrišča?
                    V materialu, ki ga je med izkopavanjem odstranil Octavio, je bila pomešana
                    keramika iz zgodnjega in poznega klasičnega obdobja. Igrišče je torej najbrž
                    stalo še preden je bila posvečena stela, njen gornji kos pa so vgradili šele pri
                    kakšni kasnejši prezidavi. Kakšen odnos so imeli tisti, ki so to naredili, do
                    vladarja, ki je bil na spomeniku upodobljen? Ali je še živel v njihovem spominu?
                    So bili do njega sovražno nastrojeni in so ga zato postavili na glavo? Ali jim
                    preprosto ni bilo mar? Morda niti hieroglifov niso več znali brati?</p>
                <p>To so vprašanja, na katera še vedno nimamo odgovorov. A tudi mnogi drugi
                    spomeniki v Chactúnu razodevajo, da je po obdobju veličine, ki jo odsevajo stele
                    z napisi, v mestu prišlo do prelomnih sprememb; morda se je zamenjalo celó
                    prebivalstvo.</p>
                <pb n="275" xml:id="pb.275"/>
                <figure>
                    <graphic url="media/090.jpg"/>
                    <graphic url="media/091.jpg"/>
                    <head>Sestavljena fragmenta Stele 18 v Chactúnu.</head>
                </figure>
                <p>Tudi igrišče v jugovzhodnem kompleksu ima na treh vogalih fragmente stel.
                    Severozahodni vogelni kamen je spodnji fragment stele z ostanki reliefa;
                    gornjega dela nismo našli. Med izkopavanjem je Octavio s sodelavcema naletel na
                    skoraj 300 obdelanih kremenastih kosov, ki so bili tja bržkone položeni kot
                    daritev. Tudi severovzhodni vogelni kamen je fragment stele, tokrat gornji, na
                    katerem je moč razbrati začetek datuma dolgega štetja, ki pa ga ni mogoče
                    rekonstruirati. Največje presenečenje pa nas je čakalo na jugozahodnem vogalu.
                    Tu sta bila kot vogelna kamna uporabljena fragmenta iste stele – dobila je
                    številko 18 –, gornji postavljen na glavo. Ko so ju fantje sestavili, smo na
                    čelni in zadnji strani uzrli dobro ohranjeni in razkošno opravljeni postavi,
                    izdelani v reliefu. <pb n="276" xml:id="pb.276"/>Ali gre za isto osebo, ni
                    mogoče zatrditi, kajti napis na straneh vsebuje samo datum in astronomske
                    podatke o Luni. Spet gre za konec katuna, le da je v tem primeru datum
                    9.15.0.0.0 4 Ahau 13 Yax (18. avgust 731), torej dve desetletji zgodnejši od
                    tistega na Stelah 1 in 12.</p>
                <p>Isti datum je vklesan tudi v Stelo 14, prav tako v jugovzhodnem kompleksu. Na
                    masivni ploščadi pred manjšo piramidalno stavbo je molela iz tal komaj kakih 70
                    centimetrov in na njenih straneh so bili jasno vidni hieroglifi. Ko jo je začel
                    odkopavati, je Octavio pričakoval, da bo tudi tu naletel zgolj na fragment, a se
                    je zmotil. Stela je bila cela, polega tega je naletel na zid, ki je deloma
                    zakrival njeno čelno stran, na kateri so bili ohranjeni kosi reliefno obdelanega
                    štuka – le nekaj fragmentov nekdanje podobe vladarja. Stela je segala tako
                    globoko, da ji sploh ni prišel do konca; potrebna bi bila bolj obsežna
                    izkopavanja, za katera nismo imeli ne časa ne dovoljenja. Datum je kljub temu
                    lahko prebral, ostalo pa je vprašanje: zakaj so steli, kdove koliko časa po tem,
                    ko so jo postavili, prislonili zid, ki je najbrž omejeval sobo v kakšni stavbi,
                    še kasneje pa so vse skupaj zasuli in pustili, da je samo manjši del spomenika
                    štrlel iz novo nastale ploščadi?</p>
                <p>Tu so bili še drugi primeri preoblikovanja in sekundarne rabe spomenikov. Stela 3
                    je bila najdena v več kosih na enem od trgov zahodnega kompleksa: trije
                    fragmenti, ki so sestavljali spodnji del, so ležali okoli 15 metrov od gornjega
                    dela, ki je bil postavljen pokonci, komaj vkopan v tla trga. Na glavnem trgu
                    jugovzhodnega kompleksa je štrlel iz tal fragment Stele 15 z nekaj nečitljivimi
                    glifi; tja je bil namerno postavljen, saj ga je podpiral manjši obdelani kamniti
                    blok. Na istem trgu je bil najden tudi fragment Stele 16 v podobnem položaju, pa
                    tudi več kosov cilindričnega oltarja, ki je imel na obodu upodobljene ležeče
                    ujetnike in nekaj močno poškodovanih glifov; ko ga je Octavio sestavil, je
                    ugotovil, da gornji del oltarja manjka. Podobnih primerov je bilo še nekaj in
                    jih poznamo tudi na nekaterih drugih najdiščih majevskih nižavij, še vedno pa
                    zanje nimamo prepričljive razlage.</p>
                <p>Potem ko je restavratorska ekipa opravila svoje posege na Steli 1, se je o
                    najdišču raznesel glas po INAH-u. Sporočili so mi, da bi radi poslali novinarsko
                    ekipo, da o najdbi sestavi poročilo za medije; INAH ima namreč posebno Upravo za
                    sredstva za obveščanje. Ekipa je prišla proti koncu terenske sezone in opravila
                        <pb n="277" xml:id="pb.277"/><figure>
                        <graphic url="media/092.jpg"/>
                        <head>Ko smo našli Stelo 14 v Chactúnu, je samo njen gornji del molel iz
                            zemlje.</head>
                    </figure>svoje delo. Medtem se je pokvaril generator in ker Aleš ni mogel več
                    prenašati podatkov, smo z novinarji odšli vsi. Že med vožnjo v Xpujil je začelo
                    močno deževati. Čez dva dni je bil generator popravljen, dež pa ni ponehal in,
                    ko smo se 4. junija kanili vrniti, tritonski tovornjak zaradi razmočenega in
                    spolzkega terena ni mogel premagati že prvega – in najbolj izrazitega – klanca
                        <pb n="278" xml:id="pb.278"/><figure>
                        <graphic url="media/093.jpg"/>
                        <head>Izkopavanje Stele 14 v Chactúnu je razkrilo zid, prislonjen na njeno
                            prednjo stran.</head>
                    </figure>na kolovozu. Po večurnih naporih smo morali priznati poraz; blatne
                    odseke bi gotovo še teže prevozili.</p>
                <p>Pozno zvečer smo se vrnili v Río Bec Dreams, delavci pa so odšli domov v svojo
                    vas – dokler dež ne poneha, pač ne moremo nazaj. Dela še nismo zaključili in
                    tudi večji del opreme je ostal v taboru; vrniti se bomo torej vsekakor morali.
                    Kaj pa če dež ne poneha? S tritoncem gotovo ne bomo prišli daleč, na mojo
                    kamioneto pa nikakor ne moremo naložiti vsega ...</p>
                <p>Situacija je postala kritična. Stroški s popravili vozil so bili v tej sezoni
                    neobičajno visoki, zdaj pa še zamujamo in trošimo denar, ne da bi napredovali z
                    delom. Že pred časom sem zaprosil <hi rend="italic">National Geographic</hi> za
                    dodatno podporo, a odgovora ni bilo. V moji ustanovi je bila zaradi splošnih
                    gospodarskih razmer finančna situacija klavrna; od tam nisem mogel pričakovati
                    pomoči. Avstrijsko podjetje <hi rend="italic">Villas</hi> je sofinanciralo
                    odpravo; ali nam lahko nameni kaj dodatnih sredstev? Ali lahko Martin Hobel
                    posreduje? Kaj pa Ken Jones? Pred tedni sem ga pustil na cedilu, ampak očitno mi
                    ni zameril in želel je priti kasneje; morda pa bi nas bil pripravljen rešiti iz
                    zagate?</p>
                <p>Obema sem pisal, pojasnil razmere in na kratko povzel, kako pomembno je najdišče.
                    Seveda nisem pozabil priložiti najbolj zgovornih fotografij.</p>
                <p>In spet je bila sreča na naši strani. Oba sta se nemudoma odzvala s finančno
                    pomočjo, ki je zadostovala, da smo lahko delo primerno zaključili, dobili pa smo
                    tudi vozilo, ki je nadomestilo tritonski tovornjak: Lirio Suárez Améndola,
                    direktorica Centra INAH v državi Campeche – ki je poznala naše delo, saj je prav
                    ona poslala ekipo, ki je opravila nujne restavratorske posege na Steli 1 –, je
                    posredovala, da so nam posodili kamioneto pick-up s štirikolesnim pogonom.</p>
                <p>V tabor smo se lahko vrnili šele 10. junija. Z nami je bil tudi Ken Jones, ki je
                    bil svoj obisk napovedal in prišel ravno pravi čas. Zdaj smo mu lahko razkazali
                    najdišče in pojasnili rezultate našega dela veliko bolje, kot če bi prišel na
                    začetku sezone. Vesel sem bil, da smo se mu lahko oddolžili, še bolj pa zato,
                    ker ni bil nič manj navdušen kot mi. Potem ko sta nas obiskala tudi Rick in
                    Diane, smo dela 15. junija zaključili.</p>
            </div>
            <div type="ss1">
                <pb n="(280)" xml:id="pb.280"/>
                <pb n="281" xml:id="pb.281"/>
                <head>Globoki vodnjak</head>
                <p>Sporočilo za javnost, ki ga je o Chactúnu objavil
                    INAH, je v nekaj dneh obšlo svet: povzeli ga niso le mehiški časniki, temveč
                    tudi vsi pomembnejši svetovni mediji. Novica je bila tako odmevna predvsem zato,
                    ker se je marsikomu zdelo nepredstavljivo, da je človek prišel že na Luno in da
                    vse bolj prodira v vesolje, še vedno pa ne pozna vseh predelov na Zemlji.
                    Dejstvo, da je tako veliko majevsko mesto ostalo tako dolgo časa neodkrito, je
                    tudi širši javnosti dalo vedeti, da džungla še vedno skriva marsikatero
                    presenečenje in da lahko nadaljnje raziskave na obsežnem in dotlej neraziskanem
                    ozemlju pripeljejo do podobno pomembnih odkritij. Tako so se za financiranje
                    naslednje terenske sezone zopet ogreli naši prejšnji sponzorji, pa še nekaj
                    novih (Ken Jones, Martin Hobel, Aleš Obreza, podjetja <hi rend="italic"
                        >Villas</hi> iz Avstije ter <hi rend="italic">Ars longa</hi> in <hi
                        rend="italic">Adria kombi</hi> iz Slovenije), Rick in Diane pa sta nas
                    podprla s tem, da sta nam v njunem hotelu nudila brezplačno prenočišče in hrano
                    vselej, kadar smo se zaradi nabav in raznih opravkov mudili v civilizaciji.</p>
                <p>V sezoni 2014 smo imeli v načrtu pregledati dve najdišči južno od Chactúna. Po
                    kolovozu, ki smo ga odprli že prejšnje leto, smo se zapeljali do križišča, od
                    koder smo lani krenili proti Chactúnu, in potem sledili poti, ki vodi proti
                    jugozahodu. Gozd je bil visok in kolovoz ne zelo zaraščen, tako da smo kmalu
                    prišli do točke, od koder je bilo prvo najdišče, sodeč po koordinatah, ki sem
                    jih določil s pomočjo letalske fotografije, oddaljeno kakih 700 metrov.</p>
                <p>Tu smo postavili tabor. V ekipi so bili zopet Octavio, Atasta in Aleš. Ciriaco
                    nas tokrat ni spremljal, ker je bil preveč nepogrešljiv nemški ekipi v Uxulu, je
                    pa zame zopet zbral dobro skupino delavcev; med njimi so bili spet Enrique,
                    Miguel in kuharica Magda, pa še Cristóbal, Gaspar in Crescencio, ki so bili
                    tokrat prvič z nami, a se niso nič manj izkazali. Tako kot Magda sta tudi Gaspar
                    in Cristóbal govorila chol in imela svoje prednike v Chiapasu. Cristóbal je bil
                    kar trijezičen: nekaj časa je delal v ZDA in se naučil tudi angleško. Na svoj
                    način je izstopal tudi njegov mlajši brat Gaspar. Ob neki priliki, ko sva se z
                    Enriquejem odpravljala po nakupih v Xpujil, je slučajno pogledal kos papirja, ki
                    je ležal <pb n="282" xml:id="pb.282"/>na mizi in na katerega je Magda zapisala
                    prehrambene artikle, ki jih je bilo treba kupiti; medtem ko je seznam polglasno
                    prebiral, je tu in tam pripomnil, bolj sebi kot komu drugemu, da se ta ali ona
                    reč zapiše drugače, da manjka kakšna črka. Kljub temu sem ga slišal in ga, malo
                    za šalo malo zares, zadolžil, da bo odtlej vsakič pregledal seznam. Gasparju je
                    bilo kar nerodno, vedno dobrovoljna Magda – ki je seznam vsakič zelo vestno
                    pripravila in nam nikoli ni nič manjkalo, a v pravopisu ni ravno blestela – pa
                    je moj predlog sprejela s smehom; tako smo našo odpravo obogatili še z
                    izobraževalnim programom.</p>
                <p>Prvo najdišče smo poimenovali <hi rend="italic">Tamchén</hi>, kar v jukateškem
                    jeziku pomeni 'Globoki vodnjak'. Najbolj izstopajoča posebnost najdišča so bili
                    namreč čultuni, nekateri zelo globoki: na obsežnem niveliranem prostoru v samem
                    urbanem jedru nekdanjega mesta smo jih našteli več kot 30. Kot je bilo že
                    omenjeno, so te podzemne komore, izkopane v skalnato podlago in do katerih
                    vodijo navpični jaški krožnega preseka, zelo pogoste v majevskih naseljih.
                    Služile so kot vodni zbiralniki ali kot podzemne shrambe za živež, nekatere pa
                    so morda imele tudi drugačne funkcije. Ni pa običajno, da bi jih bilo toliko v
                    samem upravnem in verskem središču mesta. Videli smo, da so nekateri v parih, v
                    spodnjih delih povezani s tuneli. Nad cilindričnimi ustji imajo kvadrataste
                    konstrukcije iz obdelanih kamnov, eden od teh kamnov je celo nažlebljen. Mnogi
                    so globoki tja do pet ali šest metrov, kar so tudi sicer normalne globine
                    čultunov, toda v nekaterih smo namerili globine tja do 13 metrov, kar je povsem
                    nenavadno! So bili to zbiralniki za deževnico? Drugačno rabo si težko
                    predstavljamo; vodo je bilo mogoče zajeti z vedri, obešenimi na vrvi, če pa bi
                    bile spodaj shrambe, bi se bilo težko spuščati na dno po ozkih jaških. Ali so
                    služili ne samo praktičnim, temveč tudi ali celo predvsem obrednim namenom? Tako
                    bi lahko sklepali ne samo zaradi njihove koncentracije v samem centru mesta,
                    temveč tudi zaradi cilindričnih kamnov, ki smo jih našli ob ustjih nekaterih
                    čultunov; bolj kot pokrovi so bili videti kot oltarji.</p>
                <p>Največje stavbe najdišča, podobno masivne kot v Chactúnu, omejujejo dva velika
                    štirikotna trga. Medtem ko je večino stavb zob časa spremenil v ruševinske
                    groblje, se na severni strani vzhodnega trga dviga okoli 15 metrov visok
                    piramidalni tempelj, na katerem so deloma ohranjeni zidovi gornjega svetišča, na
                    severni in južni <pb n="283" xml:id="pb.283"/><figure>
                        <graphic url="media/094.jpg"/>
                        <head>Stela v Tamchénu.</head>
                    </figure><pb n="284" xml:id="pb.284"/>fasadi opaženi s fino obdelanimi kamnitimi
                    bloki. Precejšen del južnega zidu svetišča je uničil večji roparski jarek,
                    izkopan že davno – v bližini smo namreč našli steklenico piva znamke <hi
                        rend="italic">Carta Blanca</hi>, ki na mehiškem jugovzhodu že nekaj
                    desetletij ni več v prodaji.</p>
                <p>Med pregledovanjem trga smo ob vznožju te piramide opazili ležečo in skoraj
                    povsem zasuto stelo. Na gornji površini je imela dva hieroglifa, od katerih je
                    bil razpoznaven samo datum 3 Ahau 260-dnevnega cikla. Octavio, Gaspar in
                    Crescencio so stelo previdno odkopali in jo dvignili, a ne na spodnji ne na
                    stranskih površinah ni bila reliefno obdelana. Nenavadno je bilo, da sta bila
                    oba glifa na prednji strani vrezana zelo blizu spodnjega dela spomenika, tako
                    blizu, da bi bila oba glifa na stoječi in deloma vkopani steli komaj vidna nad
                    tlemi. Ni nemogoče, smo razmišljali, da je bila stela najprej gladka in da so
                    oba hieroglifa vsekali šele potem, ko je padla. To bi bil še en primer
                    preoblikovanja, kakršne smo zasledili že v Chactúnu in ki pričajo, da so po
                    obdobju razcveta tu živele skupine, ki so nekdaj postavljenim spomenikom
                    pripisale drugačen pomen.</p>
                <p>Severno od obeh trgov z največjimi stavbami se razširja zravnan prostor, najbrž
                    še en trg, ki ga s severne strani omejuje akropola s tremi templji. Takšne
                    triadne skupine so skoraj vedno predklasičnega datuma in v resnici smo na tej
                    akropoli našli nekaj fragmentov keramike poznopredklasičnega tipa Sierra Rojo.
                    Nasploh je po površinski keramiki mogoče soditi, da je bilo to naselje pomembno
                    predvsem v predklasični in zgodnji klasični dobi.</p>
                <p>Še preden smo zaključili delo v Tamchénu, smo nadaljevali z odpiranjem kolovoza
                    proti najdišču, ki je bil drugi cilj letošnje sezone. Ken Jones, naš glavni
                    sponzor, je namreč napovedal obisk in želeli smo mu pokazati obe najdišči.
                    Kolovoz, ob katerem smo taborili med delom v Tamchénu, je vodil naprej proti
                    jugovzhodu, toda že na letalskih fotografijah je bilo videti, da nas drugemu
                    najdišču ne bo približal na manj kot štiri kilometre. Samo do tja bo torej
                    mogoče priti z vozili, kar je pomenilo, da bo tam treba postaviti tabor in potem
                    hoditi do najdišča peš. Ali ne bo prenaporno pešačiti vsak dan štiri kilometre z
                    vodo in vso opremo, popoldne pa se zopet vrniti? To je bilo resno vprašanje,
                    vendar se ta hip nisem preveč ukvarjal z njim. Najprej moramo videti najdišče –
                    morda pa sploh ni tako veliko in bomo lahko opravili v nekaj dneh.</p>
                <pb n="285" xml:id="pb.285"/>
                <p>Zadnji del kolovoza je bil vse bolj zaraščen in očitno že dolgo opuščen: stebla
                    nekaterih dreves so bila debela že 20 cm in več, tako da je poleg mačet nenehno
                    pela tudi motorna žaga. Prečkali smo tudi okoli 700 metrov širok <hi
                        rend="italic">bajo</hi>, ki je vzbujal posebno skrb, saj se je izsušen teren
                    že po eni sami deževni noči na več mestih spremenil v mastno blato. Po dveh
                    tednih izsekavanja smo končno prišli do mesta, kjer se je kolovoz našemu cilju
                    najbolj približal. Ravno prejšnji dan pa sta prišla Ken Jones in njegov
                    sodelavec Dan Griffin, Američan, ki živi v Mehiki in sodeluje pri arheoloških
                    projektih, kot odličen fotograf pa spremlja tudi Kena na njegovih poteh po
                    arheoloških najdiščih.</p>
            </div>
            <div type="ss1">
                <pb n="(286)" xml:id="pb.286"/>
                <pb n="287" xml:id="pb.287"/>
                <head>V žrelu pošasti</head>
                <p>Zapustili smo kolovoz in skozi gozd začeli
                    izsekavati stezo proti zahodu. Po bližnjih drevesih je skakalo nekaj koatijev,
                    ki so nas radovedno opazovali, malo kasneje pa se je nad nami zbral trop opic
                    vriskačev – ti se običajno ne zmenijo kaj dosti za ljudi, tokrat pa, sodeč po
                    njihovem obleganju in lajajočem rjovenju, nismo bili najbolj dobrodošli.</p>
                <p>Prva dva kilometra smo premagali prvi dan, šele drugega dne popoldne pa smo
                    prispeli na cilj. Potem ko smo prečkali večji <hi rend="italic">bajo</hi>, se je
                    teren začel dvigovati in končno smo stopili na trg, ki ga je z vzhodne strani
                    omejevala podolgovata groblja, s severne pa piramida, ki je imela ponekod
                    izpostavljene zidove. To je bila prva skupina stavb, že na letalskih
                    fotografijah pa je bilo videti, da je proti zahodu še ena, večja.</p>
                <p>Z vzvišenega terena, na katerem stoji vzhodni arhitektonski kompleks, smo se
                    spustili in čez slabe pol ure dosegli vzpetino z drugim kompleksom. Enrique, ki
                    so mu sledili Ken, Dan in ostali, je zavil na desno ob vznožju škarpe ploščadi,
                    na kateri so se dvigale ruševine podolgovatih stavb, z Atasto pa sva šla
                    naravnost in se med dvema stavbama povzpela na obsežen trg. Z vseh štirih strani
                    so ga obdajale mogočne podolgovate groblje, izpostavljenih zidov ni bilo videti,
                    tudi nobene stele ali oltarja. Potem ko sva trg obhodila vsak po svoji strani,
                    sva se z Atasto zopet srečala in se za hip ustavila.</p>
                <p>»Kako se ti zdi? Saj so velike, ampak ...« sem spregovoril.</p>
                <p>»... pravzaprav nič posebnega,« je moje misli dopolnil Atasta. Tudi on ni kazal
                    navdušenja. Prizor je bil pač tak, kakršnih smo bili po vseh teh letih navajeni:
                    monumentalna arhitektura, nedvomno pomemben center, ampak nobenih izpostavljenih
                    zidov, nobenih stel z napisi ...</p>
                <p>Zdramilo naju je oddaljeno vpitje, ki je prihajalo iz zahodne smeri. Odgovorila
                    sva in klici so se ponovili. Besed ni bilo mogoče razločiti, ampak nihče ne
                    troši energije s kričanjem, če ne gre za kaj pomembnega. So Enrique in ostali
                    našli kaj bolj razburljivega kot midva?</p>
                <pb n="288" xml:id="pb.288"/>
                <p>Napotila sva se v smeri, od koder so prihajali glasovi. Prišla sva na drug trg,
                    kjer pa je bilo rastje dokaj gosto, zato sva zavila na desno in poiskala pot, ki
                    so jo izsekali Enrique, Ken in ostali. Sledila sva vznožju platforme, na kateri
                    je stalo več stavb, in na njenem severozahodnem vogalu zavila proti jugu. Kmalu
                    sva jih ugledala: stali so na strmem pobočju nad nama.</p>
                <p> »Pridita gor,« je Enrique energično mahal z roko, Ken in Dan pa sta se
                    zmagoslavno smehljala.</p>
                <p>Zgoraj naju je čakal prizor, ki je opravičeval navdušenje. Zrla sva dobesedno v
                    zevajoče žrelo pošasti, ki je s kamnitimi čekani in ogromnimi očmi grozeče
                    bolščala v naju. Bogato okrašeno fasado stavbe je prediral vhod s podboji, iz
                    katerih so štrleli ukrivljeni in zašiljeni kamni, ponekod še vedno prekriti s
                    plastjo ometa, na obeh straneh pa sta bili veliki vdolbini z volutastim okrasom
                    namesto zenice. Tipični zoomorfni ali teratomorfni portal, kakršni so posebno
                    pogosti v arhitekturnih slogih Río Bec in Chenes.</p>
                <p>Znanih je veliko fasad tega tipa; posebno dobro so ohranjene na najdiščih
                    Chicanná, Hochob, Hormiguero in Tabasqueño. Nadnaravno bitje z zevajočim žrelom
                    je na teh portalih upodobljeno kot kamniti mozaik, v zelo stilizirani obliki in
                    s treh strani hkrati; frontalni pogled dopolnjujeta oba profila ob podbojih.
                    Preklada vhoda in podboji so opremljeni z zobmi gornje čeljusti, nad preklado so
                    očesne vdolbine in štrleči nos, spodnjo čeljust pa ponazarja nizka ploščad pred
                    vhodom, prav tako obrobljena s kamnitimi čekani. Ob podbojih na obeh straneh
                    fasade pa je pošast upodobljena še v profilu z ene in druge strani, z očesno
                    odprtino in zobmi v gornji čeljusti režečega gobca.</p>
                <p>O identiteti božanstva, ki ga predstavljajo pročelja tega tipa, se še vedno
                    krešejo mnenja, vsi pa se strinjajo, da gre za simbolične vhode v podzemlje.
                    Bogovi rodovitnosti so bili povezani ne le z dežjem in koruzo, temveč tudi z
                    zemljo. Iz zemlje zrastejo poljščine, ki zagotavljajo preživetje, zato je bilo
                    podzemlje tudi kraj mitičnega izvora koruze; v zemlji končajo pokojniki, zato so
                    imeli tudi predniki pomembno vlogo v kultu rodovitnosti. Pod zemljo pa je tudi
                    voda, brez katere nič ne zraste. V mezoameriških verovanjih so bili posebej
                    pomembni hribi, ki so veljali za domovanja božanstev vode, rodovitnosti in
                    izobilja. V mnogih domorodnih skupnostih še vedno opravljajo obrede za dež na
                    hribih – verovanje, da so prav hribi zbiralniki vode, pravzaprav temelji na
                    naravnih dejstvih: iz <pb n="289" xml:id="pb.289"/><figure>
                        <graphic url="media/094a.jpg"/>
                        <head>Zoomorfni portal Strukture II na najdišču Chicanná.</head>
                    </figure>izvirov na pobočjih priteka voda, okoli vrhov pa se najprej zberejo
                    oblaki. Mezoameriške templje je mogoče razumeti kot umetne hribe, vhodi vanje pa
                    poustvarjajo jame, ki so naravni vhodi v podzemlje in ki so jih že v
                    predklasični dobi upodabljali kot zevajoča žrela zemeljskega božanstva. V
                    poljedelskih družbah se vsak kmetovalec še kako zaveda, da voda ni nič manj
                    pomembna kot zemlja, zato ni presenetljivo, da bogovi ali boginje, ki
                    poosebljajo zemljo, nadzorujejo tudi vodo in rodovitnost. Maji so na pročeljih
                    svojih stavb in klesanih spomenikih pogosto upodobili groteskno, na pol skeletno
                    glavo pošasti, ki predstavlja hrib ali zemljo, a je po nekaterih elementih tako
                    podobna Chacu, bogu dežja in bliska, da ju je v mnogih primerih težko
                    razlikovati. Božanstva zemlje in vode, ki so jih ne le v Mezoameriki temveč tudi
                    drugod po svetu upodabljali kot strahljiva, pošastna bitja, odsevajo stvarnost,
                    ki je v poljedelskih družbah še posebno očitna: zemlja pogoltne vse, <pb n="290"
                        xml:id="pb.290"/><figure>
                        <graphic url="media/094b.jpg"/>
                        <head>Zoomorfni portal v Laguniti, pogled proti severovzhodu. Nad očesno
                            votlino je ohranjena lesena preklada.</head>
                    </figure>obenem pa tudi vse daje; požira in razkraja, hkrati pa iz semen
                    ustvarja novo življenje. Prav tako nepogrešljiva je voda, ki omogoča, da polja
                    obrodijo, lahko pa prinese tudi razdejanje. Blisk in grom oznanjata blagodejni
                    dež, včasih pa uničujoče ujme.</p>
                <p>Tako kot v drugih starih državah, so tudi majevski vladarji poosebljali pomembna
                    božanstva. S tem niso le poveličevali svojo moč in upravičevali oblast, temveč
                    so tudi prevzemali božanske odgovornosti na Zemlji. Zelo ilustrativen je
                    podatek, ki ga je zapisal španski kronist Francisco López de Gómara v 16.
                    stoletju: med obredom ustoličenja je azteški vladar moral priseči, da bo
                    naredil, da se bo Sonce s svojo svetlobo premikalo, da bo iz oblakov deževalo,
                    da bodo reke tekle in da bo zemlja rodila vse vrste živeža. Če je imel azteški
                    cesar dolžnost nadzorovati tako pomembne naravne pojave, se pravi, ohranjati
                    vesoljni red in na ta način zagotavljati blagostanje ljudstva, je jasno, da so
                    ga morali imeti za utelešenje mogočnega božanstva. Da je bilo tako tudi pri
                    Majih, razodevajo emblemi bogov, ki krasijo njihovo opravo, in <pb n="291"
                        xml:id="pb.291"/>tudi njihova imena: stvarnik Itzamná, Chac in druga
                    božanstva so sestavni deli mnogih vladarskih imen.</p>
                <p>In prav v tem smislu lahko razumemo zoomorfne portale: običajno krasijo vhode v
                    templje ali palače, v našem primeru pa je očitno šlo za vhod v center mesta, v
                    posvečeno cono vladajoče elite, ki je vzdrževala ravnovesje v naravi in si zato
                    zaslužila svoje privilegije: s pomočjo magičnih obredov in daritev bogovom in
                    prednikom je zagotavljala izobilje in odvračala nesreče, ki bi jih lahko
                    povzročili uničevalni nagibi nestanovitnih in često grozečih božanskih sil.</p>
                <p>Da smo našli tak portal, ni bilo presenetljivo, saj so ena od izstopajočih
                    značilnosti arhitekturnega sloga Río Bec, ki je bil v rabi na bližnjem območju
                    proti jugu. Toda malo je tako dobro ohranjenih primerkov – preklada vhoda z
                    gornjim frontalnim delom pošasti je v našem primeru porušena, spodnja čeljust pa
                    se verjetno skriva pod ruševinami, na katerih smo videli več kamnitih zob in
                    drugih okrasnih elementov, ki so odpadli.</p>
                <p>Po prvih komentarjih in izrazih navdušenja me je prešinilo:</p>
                <p>»Tole bi lahko bila Lagunita!«</p>
                <p>Povedal sem, da mi je avstrijski kolega Karl Herbert Mayer že večkrat omenil
                    najdišče s tem imenom, ki da ga je pred desetletji obiskal ameriški arheolog
                    Eric von Euw, a svojega odkritja ni nikoli objavil. Zapustil je samo nekaj risb,
                    ki jih hrani muzej Peabody Harvardske univerze v ZDA in na katerih je med drugim
                    tudi zoomorfna fasada.</p>
                <p>»Karl Herbert ima te risbe in mi jih je poslal; v računalniku jih imam. Jih bomo
                    zvečer v taboru pogledali in preverili, če je to Lagunita. Ampak spomnim se, da
                    so na nekaterih risbah tudi spomeniki z napisi. Poglejmo še malo naokoli, mogoče
                    najdemo kakšno stelo ali oltar.« </p>
                <p>Sonce je bilo že nizko in za pregledovanje danes nismo imeli več dosti časa.
                    Zoomorfni vhod je gledal proti zahodu, kamor se je teren strmo spuščal; očitno
                    je bilo tu nekoč stopnišče, ki se je od zahoda vzpenjalo na visoko ploščad s
                    stavbo, v kateri je zijalo žrelo pošasti. Skozenj smo zdaj stopili na obsežen
                    trg, obdan z monumentalnimi stavbami. Na eni so bili ohranjeni zidovi do
                    precejšnje višine, v notranjosti pa nekaj obokanih sob. Naprej proti vzhodu je
                    bil še en, večji trg – prav tisti, ki sva ga z Atasto že prehodila – nikjer pa
                    nismo naleteli na nobeno stelo ali oltar.</p>
                <pb n="292" xml:id="pb.292"/>
                <p>Zvečer v taboru sem, še preden je Magda postregla z večerjo, prižgal računalnik.
                    Vsi so se nestrpno zbrali. Iz fotoaparata sem prenesel fotografije fasade,
                    posnete pred nekaj urami, in poiskal skenirane risbe, ki mi jih je bil poslal
                    Karl Herbert Mayer. Prikazovale so nekaj stel in oltarjev z delno ohranjenimi
                    figuralnimi motivi in hieroglifskimi napisi, na eni pa je bila skicirana
                    zoomorfna fasada. Primerjava podrobnosti na risbi in naših fotografijah je kmalu
                    razpršila dvome – našli smo fasado, ki jo je nekoč narisal Eric von Euw.</p>
                <p>»Lagunita torej!« je zaključil Ken. »Ampak kje so stele in oltarji?«</p>
                <p> »Res je čudno, nobenega spomenika nismo videli,« sem odvrnil. »Da bi jih kar vse
                    odnesli plenilci? Res pa je tudi, da danes nismo vsega pregledali ...«</p>
                <p>Po večerji sva se s Kenom ob rumu in pogovoru zadržala pozno v noč. Seveda je bil
                    zelo zadovoljen, da je bil priča <figure>
                        <graphic url="media/094c.jpg"/>
                        <head>Severni del zoomorfnega portala v Laguniti.</head>
                    </figure><pb n="293" xml:id="pb.293"/>tako pomembnemu odkritju. Kar nenadoma pa
                    je s posebnim poudarkom in pomenljivim nasmehom izjavil:</p>
                <p>»<hi rend="italic">This was a great finding. Though I know it was all
                        staged.</hi>«</p>
                <p>»Krasna najdba, ja. Ampak kaj smo uprizorili? Kako to misliš?«</p>
                <p>»Ti si že prej našel fasado, pa si potem naročil Enriqueju, naj me odpelje tja;
                    gotovo si mi hotel dati zadovoljstvo, da sem jo odkril jaz.«</p>
                <p>Osupnil sem.</p>
                <p>»Kaj?! Pa saj tega ne misliš resno. Do druge skupine skupine ruševin smo prišli
                    skupaj. Priznam, takrat sem res pomislil: če je tu karkoli posebno zanimivega,
                    naj bo Ken tisti, ki bo to našel. Saj si vendar naš sponzor. In najbrž se
                    spomniš, da sem ti predlagal, da greš prvi, a si to odklonil. Tako sva potem šla
                    sama z Atasto naravnost naprej in obhodila prvi trg, ti pa si šel z Enriquejem
                    in ostalimi na desno. Ob vznožju kompleksa ste prišli na zahodno stran in tam
                    našli fasado. Kako vendar bi jaz lahko prišel do nje <figure>
                        <graphic url="media/094d.jpg"/>
                        <head>Južni del zoomorfnega portala v Laguniti.</head>
                    </figure><pb n="294" xml:id="pb.294"/>prej? Pa tudi če bi, kdaj bi lahko o tem
                    skrivaj obvestil Enriqueja? Saj si bil vendar ves čas z njim!«</p>
                <p>Očitno se je Kenu zdelo povsem neverjetno, da bi prav on, ki je bil z nami le
                    nekaj dni, bil med prvimi, ki so prišli do nečesa tako pomembnega. Moral sem
                    obnoviti vse podrobnosti, da mi je končno verjel. Še zadnje dvome pa mu je
                    razpršil Cristóbal. Dremajoč v svoji mreži je slišal (in s svojim znanjem
                    angleščine tudi razumel) najin pogovor, zjutraj pa ga je, ko je beseda zopet
                    nanesla na Kenov dvom, še on spomnil, da so hodili do fasade ves čas vsi skupaj
                    in da jaz, četudi bi jo bil našel prej, tega nikomur nisem mogel povedati.</p>
                <p>Ken in Dan sta morala zaključiti obisk. Odpeljal sem ju v Xpujil, Atasta pa je
                    ugotovil, da je prejšnji dan izgubil svoj aparat GPS. Medtem ko se je ostala
                    ekipa vrnila na delo v Tamchén, so se Atasta, Enrique in Gaspar zopet odpravili
                    v Lagunito, da poiščejo izgubljeni GPS. Pri iskanju aparata sicer niso imeli
                    sreče, so pa našli vse stele in oltarje, ki jih je nekoč narisal Eric von
                    Euw!</p>
            </div>
            <div type="ss1">
                <pb n="295" xml:id="pb.295"/>
                <head>Zgodba o Laguniti</head>
                <p>Karl Herbert Mayer, s katerim sva navezala stike
                    že pred mnogimi leti, živi v Gradcu v Avstriji. Čeprav amaterski raziskovalec,
                    je odličen poznavalec kulture Majev in med strokovnjaki uživa velik ugled. Že
                    večkrat mi je omenil Lagunito in me vzpodbujal, naj jo med svojimi terenskimi
                    pregledi skušam ponovno najti. Poslal mi je von Euwove risbe, toda podatki o
                    legi najdišča so bili močno pomanjkljivi.</p>
                <p>Karl je Erica von Euwa, ki je več let delal za projekt <hi rend="italic">Corpus
                        of Maya Hieroglyphic Inscriptions</hi> (CMHI) v muzeju Peabody, srečal
                    aprila 1980 v mehiški prestolnici. Med pogovorom mu je von Euw pokazal risbe
                    mnogih neobjavljenih spomenikov, med katerimi so bili tudi stele in oltarji, ki
                    jih je pred približno dvema letoma dokumentiral na najdišču, imenovanem
                    Lagunita, v Campecheju. Več let kasneje je Karl z dovoljenjem legendarnega Iana
                    Grahama, ki je bil tedaj direktor projekta CMHI, dobil kopije mnogih risb, ki
                    jih hrani muzej Peabody; med njimi so bile tudi tiste, ki jih je napravil von
                    Euw v Laguniti. Med svojimi pogostimi potovanji v deželo Majev je Karl večkrat
                    poskusil najti Lagunito, a brez uspeha. Vedel je samo, da je nekje v bližini
                    Xpujila; med domačini ni našel nikogar, ki bi vedel kaj več, že dolgo pa tudi
                    nihče ni vedel, kje je Eric von Euw, ki se je že davno nehal posvečati Majem in
                    arheologiji. Končno ga je leta 2009 izsledil Karlov ameriški kolega Lee Jones in
                    se po telefonu večkrat pogovarjal z njim, da bi pridobil več podatkov o njegovem
                    odkritju Lagunite. Von Euw je povedal, da je bil tam leta 1977 ali 1978 in da
                    sta ga spremljala dva domačina; eden je imel vzdevek »El Negro«, imena drugega
                    se ni spomnil. Od arheološkega najdišča Chicanná, ki leži ob cesti
                    Escárcega-Chetumal, so se podali proti severu in po osmih urah prišli do aguade,
                    ob kateri so rasla drevesa <hi rend="italic">ramón</hi>. Po njegovi oceni je
                    bila razdalja od Chicannája do aguade med 10 in 12 kilometrov, do ruševin pa da
                    so hodili še približno dva kilometra in pol.</p>
                <p>Lee Jones in Karl Herbert Mayer sta skušala najti oba moža, ki sta nekoč
                    spremljala von Euwa, a sta izvedela, da je »El Negro« umrl, drugi mož pa se je
                    odselil. Na pomoč je priskočil turistični <pb n="296" xml:id="pb.296"/>vodič
                    Nicolás Feldman, ki živi v vasi Valentín Gómez Farías, vzhodno od Becána. Podali
                    so se proti severu, našli dotlej neznane ruševine, ki so jih imenovali
                    Kichpampak, toda iskanje Lagunite ni obrodilo uspeha.</p>
                <p>Karl me je o vsem sproti obveščal. Na podlagi tega, kar je povedal von Euw, je
                    bilo mogoče sklepati, da Lagunita leži kakih 15 kilometrov severno od
                    Chicannája. Toda podatek je bil preveč približen in negotov. Razdalja 15
                    kilometrov je bila samo ocena, smer proti severu pa prav tako. Upoštevajoč možno
                    napako, bi bilo treba prečesati več kvadratnih kilometrov povsem preraščenega
                    terena, kar bi lahko trajalo dneve in tedne. Pred leti smo sicer imeli srečo pri
                    iskanju Altamire, vse druge izkušnje pa so govorile, da si takšnega tavanja, ki
                    je lahko drago in celo povsem brezplodno, ne moremo privoščiti. Tako kot že v
                    prejšnjih sezonah, smo se tudi letos rajši zanesli na letalske fotografije in
                    tako odkrili dve najdišči. Da je eno od teh Lagunita, smo ugotovili šele, ko smo
                    naleteli na okrašeno fasado z vhodom v obliki žrela pošasti in jo primerjali z
                    risbo Erica von Euwa.</p>
                <p>Mi smo prišli z vzhoda: odprli smo dobrih 17 kilometrov opuščenega kolovoza in
                    potem po izsekani stezi pešačili še dobre štiri kilometre. Pred več kot tremi
                    desetletji pa je Eric von Euw s spremljevalcema prišel z juga. Če so potovali s
                    konji, so morali uporabiti odprte in dovolj udobne poti. Ko pa je leta 1989
                    območje postalo zaščiteno kot Calakmulska biosfera, so se poti zarasle in, ker
                    poznavalcev terena ni bilo več, Karl Herbert Mayer in njegovi pomočniki, ki so
                    prav tako prodirali z juga, pri iskanju niso imeli uspeha. Na srečo pa se je
                    prav zaradi teh okoliščin Lagunita ubranila plenilcev; kot smo kasneje med
                    podrobnim pregledovanjem najdišča ugotovili, tja že dolgo nihče ni zašel – med
                    sorazmerno redkimi roparskimi izkopi ni bilo nobenega svežega.</p>
                <p>Karlu sem ob prvi priliki poročal o našem odkritju, on pa je obvestil ameriškega
                    arheologa Josepha W. Balla, enega največjih strokovnjakov za majevsko keramiko.
                    Ball, ki je pred leti preučeval keramiko Becána in se je za naše območje zelo
                    zanimal, je kmalu postregel z novimi zanimivimi podatki: Eric von Euw ni bil
                    prvi arheolog, ki je obiskal Lagunito.</p>
                <p>Joe Ball se spominja, da je v Méridi, prestolnici mehiške države Yucatán, nekega
                    dne leta 1972 večerjal z Ianom Grahamom in Jackom D. Eatonom, arheologom, ki je
                    leta 1969 odkril Chicanná in <pb n="297" xml:id="pb.297"/>naslednje leto tam
                    izkopaval, obenem pa je opravljal tudi terenske preglede v okolici. Kot pravi
                    Ball, je Eaton ob tistem snidenju omenil več najdišč, ki jih je bil obiskal, med
                    drugim tudi Lagunito. Prav tako je omenjal, da je bil med njegovimi
                    spremljevalci mož z vzdevkom »El Negro«. Eaton, ki je bil zaposlen na <hi
                        rend="italic">Middle American Research Institute</hi> univerze Tulane v New
                    Orleansu, ZDA, se je okoli leta 1974 sprl z ustanovo in jo zapustil, s seboj je
                    odnesel vse terenske zapiske in za njim se je izgubila vsaka sled. Joe Ball ga
                    je skušal najti in je v ta namen najel celo detektivsko agencijo. Našel je več
                    oseb z imenom Jack D. Eaton, nekateri so bili celo ustrezne starosti, a nobeden
                    ni bil pravi. Kot pravi Ball, Jack Eaton je preprosto izginil z obličja zemlje,
                    z njim pa tudi mnogi dragoceni podatki. Domneva, da je obiskal Lagunito leta
                    1968 in o tem kasneje poročal Ianu Grahamu; če mu je omenil spomenike z napisi,
                    je najbrž prav zato Graham, ki je vodil epigrafski projekt, posredoval, da se je
                    tja čez nekaj let ponovno podal Eric von Euw.</p>
                <p>In zdaj smo prišli mi. Treba bo natančno dokumentirati portal, stele in oltarje,
                    pa seveda napraviti načrt mestnega jedra; dela bo veliko, mi pa bomo morali
                    naslednje tedne vsak dan pešačiti od tabora na kolovozu?</p>
            </div>
            <div type="ss1">
                <pb n="(298)" xml:id="pb.298"/>
                <pb n="299" xml:id="pb.299"/>
                <head>Nova pridobitev</head>
                <p>Ker druge rešitve ni bilo na vidiku, smo začeli
                    popravljati pešpot proti Laguniti. Da bi jo napravili manj utrudljivo za hojo in
                    jo čimbolj skrajšali, smo jo hoteli bolje očistiti in izravnati nepotrebne
                    zavoje.</p>
                <p>Na letalskih fotografijah sem videl, da leži nedaleč od te poti proti jugu in
                    približno kilometer in pol vzhodno od najdišča aguada. Če je to tista aguada,
                    mimo katere je nekoč šel Eric von Euw s spremljevalcema, in če so najdišče
                    imenovali prav po njej, je bilo pričakovati, da ima vodo – kotanjam, ki ne
                    ohranjajo vode skozi vse leto, domačini pravijo <hi rend="italic">aguada</hi>;
                        <hi rend="italic">lagunita</hi> pa je pomanjševalnica besede <hi
                        rend="italic">laguna</hi>, s katero označujejo jezera, ki se ne izsušijo.
                    Predlagal sem Atasti, da preveri zadevo in mu posredoval koordinate. Ko smo med
                    čiščenjem prišli do primerne točke, sta z Enriquejem skrenila s poti proti jugu.
                    Vrnila sta se čez nekaj ur.</p>
                <p>»Nič; izsušena,« je rekel Enrique in svoje besed podprl z malodušnim obrazom.
                    Atasta je resno prikimal, potem pa izvlekel iz nahrbtnika fotoaparat, ga prižgal
                    in mi ga pomolil.</p>
                <p>»Takole izgleda.«</p>
                <p>Izsušenih aguad, z visoko travo in grmovjem, sem videl že veliko. Brez posebne
                    volje sem vzel fotoaparat, toda razpoloženje se mi je hipoma spremenilo:</p>
                <p>»Kaj?! Takšna je?!«</p>
                <p>Na fotografiji je bilo jezero, polno vode! Takšne potegavščine sem bil lahko samo
                    vesel. Na moje navdušenje se je odzval Enrique z gromkim smehom, Atasta pa je
                    zadovoljno pripomnil:</p>
                <p>»Velika je, prav lepa.«</p>
                <p>»Ta se nikoli ne izsuši; in voda je zelo čista,« je še dodal Enrique.</p>
                <p>Torej nisem upal zaman. Prav verjetno je to res tisto jezerce, ki ga je omenjal
                    von Euw in po katerem je bližnji <hi rend="italic">reinado</hi> dobil ime
                    Lagunita.</p>
                <p>Glede preskrbe z vodo bodo torej težave manjše. Ampak skrbi ni bilo konec: če
                    postavimo tabor na kolovozu, bomo morali še vedno vsak dan prehoditi več kot
                    osem kilometrov, poleg naporov, ki nas čakajo na samem najdišču. Bilo bi
                    idealno, če bi lahko <pb n="300" xml:id="pb.300"/><figure>
                        <graphic url="media/095.jpg"/>
                        <head>Nakladanje štirikolesnika med selitvijo.</head>
                    </figure>postavili tabor nekje tu blizu jezera. Ampak kako prenesti vso opremo,
                    dobavljati hrano ...?</p>
                <p>Ko smo zvečer skupaj razmišljali o najprimernejši rešitvi, je Enrique
                    pripomnil:</p>
                <p>»Če bi imeli <hi rend="italic">cuatrimoto</hi>, bi bilo vse veliko lažje.«</p>
                <p>»<hi rend="italic">Cuatrimoto</hi>?« se je zdaj posvetilo tudi meni. Enrique je
                    imel v mislih seveda terenski štirikolesnik (angleško <hi rend="italic"
                        >quad</hi> ali ATV, <hi rend="italic">all terrain vehicle</hi>). Pri nas ta
                    vozila služijo bolj za zabavo in šport, tam pa poznajo predvsem njihovo
                    praktično uporabnost – ker vozi tako rekoč čez drn in strn, je s to 'igračo'
                    mogoče priti marsikam in jo celo otovoriti.</p>
                <p>»Za štirikolesnik bi bilo dovolj očistiti ozko pot med drevjem; lahko bi
                    postavili tabor bliže najdišču,« je nadaljeval Enrique.</p>
                <p>»Kaj pa tovor, vsa oprema ...?«</p>
                <p>»Vse lahko naložimo, samo večkrat bo treba peljati ...«</p>
                <p>»... pa generator? Ta je velik in težak ...«</p>
                <pb n="301" xml:id="pb.301"/>
                <p>»... ga privežemo, to sploh ni problem ...,« je z obrazom in glasom poznavalca
                    zagotovil Enrique. Miguel in Cristóbal sta takoj pritrdila.</p>
                <p>»Poznaš koga, ki ga ima? Pa koliko bo hotel za najem?« sem na glas razmišljal,
                    potem pa sem se spomnil – uprava Calakmulske biosfere ima več
                    štirikolesnikov!</p>
                <p>Naslednje jutro sem se povzpel na zidove gornjega templja na najvišji piramidi v
                    Tamchénu; samo tam je bilo namreč mogoče ujeti signal mobilne telefonije.
                    Poklical sem direktorja biosfere. To je bil inženir José Zúñiga Morales, ki sem
                    ga spoznal že prejšnje leto, tokrat pa sva sodelovala v zvezi s predlogom za
                    Unescovo razglasitev južnega dela biosfere kot mešane naravne in kulturne
                    dediščine. Prosil me je za pomoč pri utemeljitvi kulturnih vidikov <figure>
                        <graphic url="media/096.jpg"/>
                        <head>Tudi generator je srečno prispel v tabor.</head>
                    </figure><pb n="302" xml:id="pb.302"/>predloga, saj so prav naše odprave v
                    prejšnjih letih odkrile skoraj vsa arheološka najdišča na ozemlju, ki naj bi
                    bilo uvrščeno na seznam svetovne dediščine (takrat še nisem vedel, da bo do te
                    razglasitve res prišlo junija 2014, na konferenci Unesca v mestu Doha v
                    Katarju). Pepe Zúñiga je na moje vprašanje odgovoril brez pomišljanja – posodil
                    nam bo kar dva štirikolesnika.</p>
                <p>To je bila prava odrešitev: tabor bomo lahko postavili veliko bliže najdišču. Ob
                    poti, ki smo jo izsekali, smo izbrali primerno mesto pod visokimi drevesi, komaj
                    pol kilometra severno od jezera. Do najdišča nas je še vedno ločil poldrug
                    kilometer, ampak katera koli točka dlje proti zahodu bi bila manj primerna, ker
                    se je teren začel spuščati v <hi rend="italic">bajo</hi>, razen tega bi se
                    oddaljili od vode.</p>
                <p>Ob prvi priliki, ko smo odšli v Xpujil po nakupih, smo pripeljali štirikolesnika
                    in po zaključku del v Tamchénu preselili tabor. Najprej smo vso opremo in živež
                    prepeljali do konca odprtega kolovoza in jo razložili, potem pa je Enrique
                    tritonca odpeljal dobra dva kilometra nazaj in ga pustil na oni strani 700
                    metrov širokega mokrišča: če nas preseneti daljši naliv – in deževja je bilo že
                    prejšnje tedne nenavadno veliko za ta letni čas – se namreč ta <hi rend="italic"
                        >bajo</hi> lahko sprevrže v oviro, ki bo za tritonski tovornjak
                    nepremostljiva. Zatem smo s štirikolesniki prepeljali vso opremo v novi tabor,
                    za kar je seveda bilo potrebnih več voženj.</p>
                <p>Enrique je bil pri tej operaciji glavni mojster in je, tako kot že večkrat
                    poprej, pokazal svoje sposobnosti in iznajdljivost. Za prevezovanje tovora smo
                    nabavili dve stari traktorski zračnici in jih razrezali na dolge trakove.
                    Gumijasti trakovi so bili veliko primernejši kot vrvi, ker se niso zajedali v
                    kartonaste škatle in jih je bilo mogoče veliko bolj zategniti. Med razporejanjem
                    tovora na prednji in zadnji prtljažnik je bilo treba paziti tudi na primerno
                    ravnovesje. Najbolj me je skrbel prevoz skoraj 100 kilogramov težkega
                    električnega generatorja, a tudi ta je srečno prispel v novi tabor. Fantje so ga
                    trdno privezali, na najbolj kočljivih mestih na poti pa so ga tudi podpirali, da
                    ne bi prevrnil vozila.</p>
                <p>Sama vožnja je bila posebno zahtevna. Da bi jo usposobili za štirikolesnike, smo
                    stezo že v prejšnjih dnevih še nekoliko razširili, zgladili nekatere nepotrebne
                    ovinke in jo bolj temeljito očistili: odstraniti je bilo treba vse štrclje
                    posekanega rastja, na katerih bi se predirale pnevmatike, in debla mnogih padlih
                    dreves, preko katerih bi lahko stopali, nismo pa mogli voziti. In še vedno je
                        <pb n="303" xml:id="pb.303"/><figure>
                        <graphic url="media/097.jpg"/>
                        <head>Jezero vzhodno od najdišča Lagunita.</head>
                    </figure>bila pot vse prej kot gladka in lahka za vožnjo: da ne bi izgubljali
                    časa in energije, smo izsekali le ozko stezo, dovolj široko le za štirikolesnik.
                    Vijugala je med večjimi drevesi, saj teh nismo želeli – in v zaščiteni biosferi
                    tudi nismo smeli – podirati, in po tleh so se zvijale neštete korenine dreves.
                    Vrhu tega je pot prečkala številne vrste kamnov, ki so nekoč sestavljali ograde
                    za obdelovalne parcele, ostanke nekdanjih hiš, spremenjenih v manjše in večje
                    groblje, umetne terase … Tovrstni sledovi davnega življenja, ki so razodevali,
                    da je bilo obsežno ozemlje okoli mestnega jedra Lagunite zelo gosto poseljeno,
                    so bili posejani povsod, tako da se jim ni bilo mogoče izogniti.</p>
                <p>Zaradi vsega tega je bila vožnja po tej poti posebno doživetje. Štirikolesnik je
                    rohnel in kar naprej poskakoval, krmilo je bilo treba čvrsto držati, da ga
                    udarci koles ob korenine in kamne niso vozniku iztrgali iz rok in preusmerili
                    vozilo v bližnje drevo, razen tega je bilo treba paziti, da tovor, naložen na
                    prednjem in zadnjem prtljažniku, ne bo končal na tleh zaradi trka ob kakšno
                    drevo ob <pb n="304" xml:id="pb.304"/><figure>
                        <graphic url="media/098.jpg"/>
                        <head>Kuharica Magda pri 'štedilniku' v taboru pri Laguniti.</head>
                    </figure>poti. Poleg mnogih voženj ob sami selitvi, ki je trajala dva dni, je
                    tudi kasneje po tej stezi potekal reden promet. Iz Xpujila smo, kot vedno,
                    občasno pripeljali nove zaloge živeža s kamioneto, ki je ostala parkirana na
                    koncu odprtega kolovoza, od tam pa smo proviant v manjših količinah vozili v
                    tabor s štirikolesnikom. Čeprav je bil glavni voznik Enrique, sem se priučil
                    tudi jaz in zaključil, da je v primerjavi s to spretnostno slalom vožnjo, pri
                    kateri je bila vseskozi potrebna popolna koncentracija, vsak adrenalinski park
                    bolj otroški vrtec.</p>
                <p>Kljub previdnosti smo morali večkrat krpati predrte pnevmatike. Ker se mnogim
                    trkom ob kamenje in rastje ni bilo mogoče izogniti, so se natrgali tudi
                    plastični ščitniki za podvozje in jih je bilo treba pogosto popravljati in
                    prevezovati z žicami. Večje nezgode pa k sreči nismo imeli.</p>
                <p>Od tabora smo tudi do jezera izsekali dovolj udobno pot, da smo lahko vodo
                    dovažali na štirikolesnikih. Velikost jezera, ki je nekako ovalne oblike, se
                    gotovo spreminja v odvisnosti od padavin; med našim bivanjem je po dolgem merilo
                    okoli 100 metrov. Da smo lahko zajemali čim čistejšo vodo, smo kot ponavadi
                    preko <pb n="305" xml:id="pb.305"/>blatnega obrežja zgradili preprosto
                    konstrukcijo iz debel tanjših dreves, v bližini pa smo očistili manjši prostor
                    in ga uredili za pranje perila, pa tudi za kópanje. Tam smo lahko bili z vodo
                    naravnost potratni, obenem pa smo zmanjšali potrebo po transportu vode v tabor.
                    Res je, da so romantičnost prhanja ob jezeru kazile trume obadov ali – odvisno
                    od ure – komarjev, zato si je vsakdo uredil svoj prostor za higienske potrebe
                    tudi v taboru. Ne glede na to pa je bližina stalnega vira sladke vode pomenila –
                    v tistih razmerah – pravo razkošje. Fantje so ob prvi priliki nabavili celo
                    trnke, kajti poleg krokodila, ki je tu in tam zlezel na obrežje, je bila v
                    jezeru tudi množica rib, s katerimi nam je kuharica Magda popestrila
                    jedilnik.</p>
                <p>Tabor je bil prijeten, čeprav je bilo tako kot prejšnje leto nenavadno veliko
                    škorpijonov. Prav tako smo zasledili nekaj zoprnih poljubljajočih stenic, pa
                    tudi kakšna koralna kača se je pojavila. V zadnjih dnevih, ko je vse pogosteje
                    deževalo, so se namnožile žabe, ki so postale v taboru kar preveč domače, poleg
                    tega da so večere popestrile s svojimi huronskimi koncerti.</p>
                <p>Še preden smo preselili tabor, nas je zapustil Atasta. Bil je dogovorjen s
                    kanadsko ekipo arheologov, da sodeluje pri njihovih raziskavah v Yaxnohcahu.
                    Nadomestila ga je Arianna Campiani, italijanska arhitektka, ki že več let živi v
                    Mehiki, kjer se je posvetila arheološkemu delu in opravila doktorat na temo
                    majevske arhitekture. Tako je namesto Ataste Alešu zdaj pri kartiranju pomagala
                    Arianna, ki je poleg tega dokumentirala tudi zoomorfni portal in druge
                    podrobnosti arhitekture. Pri meritvah je prizme treba postaviti na mnoge točke
                    in tako rekoč prečesati vse; tako ni čudno, da so fantje prav pri tem delu našli
                    tudi – Atastov GPS.</p>
            </div>
            <div type="ss1">
                <pb n="(306)" xml:id="pb.306"/>
                <pb n="307" xml:id="pb.307"/>
                <head>Znani in neznani Maji</head>
                <p>Mestno jedro Lagunite sestavljajo tri skupine
                    monumentalnih stavb, ki so razporejene okoli štirih večjih trgov in nekaj
                    manjših dvorišč. Zoomorfni portal, ki je na zahodnem robu severozahodnega
                    kompleksa, je po vsej verjetnosti označeval glavni vhod v upravni in verski
                    center. Iskali smo sledove avenije, ki je bržkone vodila proti portalu iz
                    zahodne smeri, našli pa smo samo raven, morda umetno izravnan prostor, na
                    katerem je bilo marsikje videti obdelane kamne in nekaj nizkih struktur, takoj
                    proti severu pa dve vzporedni podolgovati groblji, torej ruševine igrišča za
                    obredno igro z žogo. Položaj igrišča v bližini domnevne avenije je spominjal na
                    zahodni kompleks v Chactúnu: tudi tam je igrišče na niže ležečem terenu zunaj
                    največje koncentracije stavb, ob njem pa je bil speljan <hi rend="italic"
                        >sacbé</hi> proti jugovzhodni skupini.</p>
                <p>Zahodni kompleks Lagunite, z dvema trgoma, je največji in zgrajen na vzvišenem
                    terenu. Proti jugu se ob prvem obisku nismo podali, ker v tej smeri teren pada,
                    vegetacija je gostejša in nismo slutili, da je nekaj destin metrov naprej še en
                    obsežen trg z večjimi stavbami. Zato tudi nismo videli stel in oltarjev, ki
                    ležijo prav tam in ki jih je nekoč zrisal Eric von Euw, našli pa so jih šele
                    Atasta, Enrique in Gaspar, ko so brez uspeha iskali izgubljeni GPS.</p>
                <p>Na stavbi, ki omejuje severozahodni kompleks z vzhodne strani, je eno stopnišče
                    omogočalo dostop s trga, ostanki drugega pa so vidni na vzhodni strani. Gotovo
                    je od tod vodila pot do kakih 100 metrov oddaljene zahodne in največje stavbe
                    vzhodnega kompleksa, saj je tudi ta imela stopnišči na obeh straneh. Na nižjem
                    vmesnem terenu smo našli dve na tleh ležeči in neokrašeni steli, ki sta nekoč
                    verjetno stali ob poti. Vzhodni kompleks leži na naravni vzpetini, ki je bila
                    umetno predelana, tako da daje vtis akropole z dvema nivojema. Piramidalni
                    tempelj, ki se dviga na ploščadi na severni strani, dosega preko 15 metrov
                    višine nad naravnim terenom in je najvišja stavba te skupine; na severnem
                    pobočju ruševine je še vedno izpostavljen del fasade s fino obdelanimi
                    kamni.</p>
                <pb n="308" xml:id="pb.308"/>
                <figure>
                    <graphic url="media/099.jpg"/>
                    <head>Mestno jedro Lagunite, pogled proti severovzhodu (3D model: Aleš
                        Marsetič).</head>
                </figure>
                <p>Sodeč po keramiki, ki smo jo našli na površini, je bila Lagunita naseljena že v
                    predklasični dobi, od sredine 1. tisočletja pr. n. št. naprej, največji razcvet
                    pa je doživela v pozni klasični dobi.</p>
                <p>Poleg petih reliefno obdelanih stel in treh oltarjev, ki jih je skiciral že Eric
                    von Euw, smo našli še nekaj gladkih, neokrašenih spomenikov. Napisi na stelah in
                    oltarjih so precej poškodovani in Octavio je lahko razvozlal le nekaj
                    koledarskih glifov. Najbolj zanimiva je Stela 2 z datumom 9.14.0.0.0 6 Ahau 13
                    Muan, ki ustreza 1. decembru leta 711 n. št. Datum dolgega štetja ni v celoti
                    ohranjen, a ga je na osnovi drugih koledarskih podatkov Octavio lahko zanesljivo
                    rekonstruiral. Glede na to, da datumi v Chactúnu, ki leži 10 kilometrov proti
                    severu, ustrezajo letom 731 in 751, je mogoče sklepati, da sta obe najdišči
                    dosegli svoj vrhunec prav v prvi polovici osmega stoletja. Naključje?</p>
                <p>Najbrž ne. Spomnimo se, da vsi datumi, ki so vklesani na stele v Oxpemulu,
                    obsegajo sorazmerno kratko obdobje, od 731 do 830 n. št., spremna besedila pa
                    navajajo na mišljenje, da je bil vzpon Oxpemula povezan z zatonom dinastije
                    Kaan. Kot smo že omenili, je Calakmul, kjer je imela ta dinastija svoj sedež v
                        <pb n="309" xml:id="pb.309"/>pozni klasični dobi, leta 695 premagala vojska
                    Tikala. To je bil hud udarec, ki je vladarje Calakmula bržkone močno oslabil, še
                    en in dokončen poraz pa so doživeli leta 736. Verjetno so se prav zaradi teh
                    dogodkov posamezni deli ozemlja, ki so bili prej pod nadzorom Calakmula, otresli
                    tega jarma, lokalni oblastniki pa so začeli postavljati svoje spomenike.</p>
                <p>Zoomorfna fasada v Laguniti nas je seveda zelo razveselila; tako dobro ohranjene
                    arhitekture doslej še nismo našli. Posebno nepričakovana pa ta najdba ni bila:
                    tovrstni portali so ena od najbolj izstopajočih značilnosti najdišč, ki ležijo
                    nedaleč proti jugu in na katerih prevladuje arhitekturni slog Río Bec. Bolj nas
                    je presenetilo dejstvo, da nismo naleteli na druge značilne elemente tega stila.
                    Namesto palač, opaženih s fino obdelanimi kamni in mozaičnim okrasjem, se tako
                    kot v Laguniti tudi v Tamchénu in Chactúnu bohotijo voluminozne stavbe,
                    razporejene okoli velikih trgov, številni piramidalni templji in kamniti
                    spomeniki z napisi. Nasprotno pa so v Becánu, Chicannáju, Hormigueru, Xpujilu in
                    drugih najdiščih tipa Río Bec arhitektonski kompleksi tipično manjši in
                    sestavljeni iz manjšega števila stavb, stele z napisi so redke, namesto pravih
                    piramidalnih templjev pa prevladujejo palače z vitkimi, nefunkcionalnimi stolpi.
                    Čeprav sta Chactún in Lagunita doživela svoj vzpon v istem času kot naselja na
                    območju s slogom Río Bec, veliko bolj spominjata na tradicijo Petén, ki je bila
                    razširjena na obsežnem okoliškem ozemlju v osrednjih nižavjih polotoka
                    Jukatana.</p>
                <p>Kaj pomenijo posebnosti, po katerih izstopa območje Río Bec v pozni klasični
                    dobi? Kako lahko razumemo, da je bila podobna arhitektura v rabi tudi okoli 100
                    kilometrov proti severu, na območju Chenes, medtem ko se v Chactúnu, Laguniti in
                    Tamchénu, ki ležijo na vmesnem ozemlju, nova moda skoraj ni prijela? V kolikšni
                    meri te regionalne razlike odsevajo politično organizacijo in trgovske in druge
                    povezave med posameznimi ozemeljskimi enotami v tistem času? To so vprašanja, na
                    katera trenutno nimamo odgovorov.</p>
                <p>In kaj pomenijo spomeniki, ki so bili nekoč postavljeni, kasneje pa prelomljeni
                    in prestavljeni? Teh primerov je posebno veliko v Chactúnu, pa tudi v Laguniti
                    je Octavio ugotovil, da je bila ena od stel v nekem trenutku obsekana, torej
                    preoblikovana. Za zdaj imamo samo tri datume, vklesane v stele; dva sta v
                    Chactúnu, eden <pb n="310" xml:id="pb.310"/><figure>
                        <graphic url="media/100.jpg"/>
                        <head>Enrique in Gaspar pri Steli 6 v Laguniti.</head>
                    </figure>v Laguniti, a vsi so iz prve polovice osmega stoletja. Sklepamo lahko,
                    da je bilo to obdobje razcveta, ko so lokalni vladarji postavljali kamnite
                    spomenike in s tem poveličevali svojo moč, ki je nemara sovpadala z zatonom
                    Calakmula in dinastije Kaan, toda njihova slava je bila kratkotrajna. V bližnjem
                    Becánu, kjer so bila že pred leti opravljena obsežna izkopavanja, so analize
                    keramike pokazale, da je prav sredini osmega stoletja sledilo nekaj desetletij,
                    v katerih je prebivalstvo upadlo, mnoge stavbe so bile zapuščene, šele v devetem
                    stoletju pa so se pojavili novi tipi keramike, po katerih je mogoče sklepati, da
                    so jih prinesli novi prišleki. Če je bilo dogajanje podobno tudi v naših treh
                    mestih, je mogoče razumeti, zakaj so toliko prej postavljenih stel prelomili,
                    preoblikovali, jih prestavili drugam ali celo postavili na glavo. Takšne primere
                    sekundarne rabe stel in oltarjev poznamo tudi z drugih najdišč v majevskih
                    nižavjih, še vedno pa ne vemo, kaj natančno se je dogajalo, kaj se je zgodilo s
                    prebivalci, ki so spomenike prvotno postavili, in od <pb n="311" xml:id="pb.311"/><figure>
                        <graphic url="media/101.jpg"/>
                        <head>Oltar 2 v Laguniti je nenavadne žebljaste oblike.</head>
                    </figure>kod so prihajali novi. To so bila zadnja desetletja pred dokončnim
                    propadom klasične kulture Majev v osrednjih in južnih nižavjih, obdobje, ki ima
                    še vedno veliko neznank.</p>
                <p>Med uganke, ki jih postavljajo Chactún, Lagunita in Tamchén, pa sodijo tudi
                    nekatere posebnosti, kakršnih doslej nismo poznali. Ker so Maji običajno pisali
                    v dvojnih stolpcih, od zgoraj navzdol in od leve proti desni, imajo napisi na
                    spomenikih praviloma parno število stolpcev, na Steli 2 v Laguniti pa so samo
                    trije. Poleg tega datum dolgega štetja na tej steli ni popoln; podatkov je
                    dovolj, da ga je mogoče rekonstruirati, je pa kljub temu nenavadno, da manjka
                    število dni. Majevski oltarji so praviloma cilindrični, nekateri so v obliki
                    kvadrov, dva oltarja v Laguniti pa imata nenavadno žebljasto obliko; daljši in
                    ožji spodnji del, ki je bil najbrž vkopan, preide v širši gornji del. V Tamchénu
                    so desetine čultunov posejane v samem mestnem jedru. Čeprav jih je nekaj
                    porušenih ali zapolnjenih z materialom, ki se je nakopičil skozi stoletja, so
                    nekateri <pb n="312" xml:id="pb.312"/>še vedno globoki 10 metrov in več. Čultuni
                    so sicer zelo pogosti na majevskih najdiščih, toda nikjer še zdaleč niso tako
                    globoki, posebnost Tamchéna pa je tudi njihova velika koncentracija v samem
                    upravnem in ceremonialnem središču nekdanje naselbine. In končno, spomnimo se še
                    Chactúna, ki je edino doslej znano najdišče, kjer so bili najdeni kamniti
                    spomeniki z motivi, izdelanimi v prilepljenem štuku, ne le na Steli 1, ki s
                    svojimi velikimi hieroglifi posebej izstopa, temveč tudi na Steli 14 in še na
                    močno poškodovanem fragmentu drugega spomenika.</p>
                <p>Ali so bili Tamchén, Lagunita in Chactún res nekaj posebnega v majevskem svetu?
                    Ali pa se nam omenjene posebnosti zdijo nenavadne ali kar edinstvene samo zato,
                    ker ne poznamo sosednjih najdišč? To slednje se zdi bolj verjetno, če se
                    spomnimo, da se proti severu razširja obsežno, arheološko povsem neraziskano
                    območje. Prav tam se morda skrivajo odgovori na mnoga vprašanja, ki nas mučijo.
                    Arheologija Majev je v zadnjih desetletjih napredovala s pospešenimi koraki,
                    toda nekateri težko dostopni predeli še vedno ostajajo <hi rend="italic">terra
                        incognita</hi>, neznank je še vedno veliko in razrešile jih bodo lahko samo
                    prihodnje raziskave.</p>
            </div>
            <div type="ss1">
                <pb n="313" xml:id="pb.313"/>
                <head>Potop</head>
                <p>Vso noč sem se premetaval po postelji, ne da bi
                    lahko zares zaspal. Po pločevinasti strehi je oglušujoče ropotal dež, ki je lil
                    neprekinjeno že od prejšnjega popoldneva, od časa do časa pa se je naliv
                    sprevrgel še v nevihtno ujmo, ki je z bliski in ušesa parajočim grmenjem besnela
                    nad pokrajino.</p>
                <p>Bil sem v koči, ki sta mi jo v svojem hotelu dodelila Rick in Diane. Vstal sem ob
                    prvem svitu in se odpeljal proti Chetumalu. Bil je 2. junij 2014 in naše delo v
                    Laguniti se je bližalo koncu. Da izplačam delavce, sem moral po denar v
                    Chetumal, kajti v Xpujilu ni banke. O zajtrku nisem razmišljal; še isti dan sem
                    se hotel vrniti v tabor; le kako jim je šlo v tem nalivu?</p>
                <p>Med potjo je dež nekoliko ponehal. Malo pred vasjo Nicolás Bravo je na cesti
                    stala kolona vozil. Ko sem pripeljal bliže in se ustavil, sem videl tudi vzrok:
                    cesta je bila poplavljena v dolžini okoli 70 metrov. Ne samo poplavljena; čeznjo
                    je leno tekla reka, ki je tu nikoli ni bilo. Ko sem ravno pretehtaval situacijo,
                    se je oglasil eden od mož, ki so stali ob cesti:</p>
                <p>»Ampak tale pride čez,« je pokazal na mojo kamioneto. »Visoka je. Pravkar je ena
                    taka prevozila.«</p>
                <p>Zahvalil sem se za vzpodbudo in skočil nazaj v avto, ko je pritekla k meni mlajša
                    ženska, otovorjena z nekaj torbami in vrečami; za roko jo je držala kakih pet
                    let stara hčerka:</p>
                <p>»Naju vzamete s seboj? Lepo prosim, gospod! Nujno moram priti v Chetumal. Prišla
                    sem s tistim kombijem, ampak ne more čez.«</p>
                <p>Odprl sem vrata in obema pomagal, da sta vstopili. Vklopil sem štirikolesni pogon
                    in pognal vozilo v vodo. Globina se je večala, voda je segala že skoraj do vrat,
                    kamioneta pa je kljub mojemu besnemu tiščanju pedala za plin izgubljala hitrost.
                    Šele zdaj me je prešinilo, kako nepremišljena je bila moja usluga, ko sem materi
                    in otroku ponudil prevoz; še njiju sem spravil v nevarnost. Sunkovito sem
                    prestavil v prvo, prišel nekje do sredine, kjer je bilo najgloblje, in končno
                    začutil, da je začelo vozilo zopet pospeševati.</p>
                <pb n="314" xml:id="pb.314"/>
                <p>»Smo že čez,« sem z olajšanjem potolažil sebe in sopotnici. Ampak za zmagoslavje
                    je bilo prezgodaj. Že čez nekaj kilometrov, onstran vasi Nicolás Bravo, nas je
                    čakala še ena kolona vozil. Takoj je postalo jasno, da je tu stvar veliko bolj
                    brezupna. Pred nami je bila zopet reka, ki je tekla čez cesto, le da je ta bila
                    široka dobrih 150 metrov. Celo večji tovornjaki, med njimi dva priklopnika, si
                    niso upali čez.</p>
                <p>Pridružil sem se nekaj možem, ki so stali ob vozilih pred nami, se pogovarjali in
                    nemočno opazovali prizor.</p>
                <p>»Tisti avtobus se je zapeljal pred nekaj minutami,« je pripomnil nekdo in pokazal
                    z roko. »Voda ga je odnesla na rob ceste. Imel je srečo, da se ni prevrnil.«</p>
                <p>Avtobus je stal sto metrov pred nami v vodi, močno nagnjen, očitno prav na robu
                    cestnega nasipa.</p>
                <p>Modrovali smo, kaj narediti, po katerih poteh bi bilo mogoče najti obvoz, toda
                    vsako takšno iskanje bi bilo zelo tvegano – če je poplavljena ta, glavna in
                    asfaltirana cesta, kaj nas lahko čaka na stranskih, ki povezujejo samo manjše
                    vasi?</p>
                <p>Kaj zdaj? Bil sem ujet med dvema rekama, ki sta tekli čez cesto, z vzhoda pa so
                    se po kratkem zatišju zopet grozeče hitro bližali črni oblaki.</p>
                <p>Nazaj moram, ni druge rešitve. Prvo oviro sem enkrat že prevozil, menda jo bom še
                    enkrat.</p>
                <p>»Tam je voda gotovo že malo upadla,« je nekdo tolažil sebe in mene. »Že kakšni
                    dve uri skoraj ni deževalo.«</p>
                <p>Ko smo se vrnili do tja, je bilo jasno, da je bila ta napoved preveč
                    optimistična. Vode ni bilo nič manj kot prej. Moji sopotnici sta bili še vedno z
                    mano, saj jima drugega ni preostalo. Ohrabren s prvo zmago, sem ponovno pognal
                    kamioneto in takoj zatem ugotovil, da sem se prenaglil: z druge strani je
                    pravkar zaoral v vodo velik priklopnik, ki se je grozeče bližal. Nisem smel
                    preveč obračati volana, da ne bi zdrsnil s ceste, ki je ni bilo videti. Ženska
                    ob meni je kričala »Zaleteli se bomo! Zaleteli se bomo!«, njena hčerkica pa jo
                    je podpirala z nič manj glasnim jokom. Tiščal sem nogo na plin in lahno obračal
                    volan na desno. Tudi tovornjak je na srečo nekoliko zavil, zapeljal mimo po moji
                    levi komaj kak meter stran in nas popolnoma preplavil s pljuski vode, ki so jo
                    odrivala njegova kolesa tako divje, da so nas sunki valov skoraj ustavili. V
                    prvi prestavi sem s sklopko uravnaval tek motorja, da <pb n="315"
                        xml:id="pb.315"/>ni ugasnil, dokler ni po nekaj sekundah, ki so se zdele
                    neskončno dolge, kamioneta premagala upor premikajoče se vodne mase in se
                    pospešeno prebila na drugo stran poplavljenega odseka.</p>
                <p>Gospa ob meni se je polagoma umirila, visoki toni njenega glasu so se znižali, a
                    ni nehala govoriti in se zahvaljevati Bogu. Tudi sam sem ji pritegnil. Nam je
                    pomagala sreča ali božja previdnost? Ne vem, a bilo bi prevzetno verjeti, da smo
                    se izkopali iz nevarnosti samo zaradi mojih sposobnosti ...</p>
                <p>V Xpujilu sem se ustavil na avtobusni postaji. Tu sta moji sopotnici izstopili,
                    ker da bosta za zdaj ostali pri sorodnikih, sam pa sem se moral pozanimati o
                    razmerah na cesti proti Escárcegi – to je bil namreč drugi najbližji kraj z
                    bankami, oddaljen 150 kilometrov proti zahodu. Poiskal sem voznika avtobusa, ki
                    je pravkar pripeljal od tam in bil namenjen v Chetumal. O poplavljeni cesti
                    proti Chetumalu je bil že obveščen in je povedal, da bo moral napraviti več sto
                    kilometrov dolg ovinek preko kraja Peto v državi Yucatán, da pa je cesta proti
                    Escárcegi prevozna brez težav.</p>
                <p>Odpeljal sem se naprej v Río Bec Dreams, kjer me je Diane, ki sem jo pred nekaj
                    minutami poklical, že čakala z zajtrkom. Ravno se je odpravljala po opravkih v
                    Chetumal, a jo je moja zgodba prepričala, da danes to pač ne bo mogoče.</p>
                <p>Čez pol ure sem bil zopet na cesti, tokrat v nasprotni smeri. Že spet je
                    deževalo, nekaj kilometrov pred Conhuásom pa sem tudi opazil, da narašča
                    temperatura motorja. Vode v hladilniku je bilo dovolj, ventilator je deloval in
                    jermen je bil zategnjen. Je morda pokvarjena sklopka ventilatorja, ki zato ne
                    dosega dovolj obratov?</p>
                <p>Poklical sem Ciriaca. Do njegove vasi Constitución ni bilo več daleč, dobrih 20
                    kilometrov. Gotovo je tam kak mehanik. K sreči Ciriaco ravno tedaj ni bil v
                    Uxulu z nemško ekipo, temveč po nakupih v Escárcegi. Posredoval je, da me je v
                    vasi Constitución čakal njegov prijatelj Pancho, ki sicer ni avtomehanik, a o
                    teh rečeh marsikaj ve. Tudi Pancho ni ugotovil, kje je napaka, je pa organiziral
                    rešitev: kamioneto bom pustil tam, da jo bo pregledal avtomehanik, v Escárcego
                    pa me bo odpeljal nekdo drug. Pomislil je na sovaščana Víctorja, ne samo zato,
                    ker ima avto, temveč tudi zato, ker njegov brat Enrique dela z nami. Najprej sva
                    našla njegovega očeta, ta pa je takoj poslal po Víctorja, ki se je kmalu
                    pripeljal in bil pripravljen pomagati brez oklevanja; vse kaže, da Enrique kaj
                    prav slabega o meni ni govoril ...</p>
                <pb n="316" xml:id="pb.316"/>
                <p>Odpeljala sva se v Escárcego, kjer sem dvignil denar, in se vrnila v
                    Constitución, dež pa ves ta čas ni ponehal. Mehanik je ugotovil, da je res
                    pokvarjena sklopka ventilatorja. Popraviti je ni mogel, ker ni imel rezervnega
                    dela, a je rekel, da do Xpujila gotovo pridem, če ne pretiravam z brzino. Res
                    sem prispel, malo pred peto uro popoldne, tako da sem ravno še ujel avtomehanika
                    v delavnici. Sklopko je kmalu snel, ampak tesnoba se še ni polegla: čeprav ima
                    <hi rend="italic" xml:space="preserve">Pata de Jaguar </hi>('Jaguarjeva šapa'),
                    glavna xpujilska železnina in trgovina z rezervnimi deli, marsikaj na zalogi, so
                    z deli za mojo uvoženo kamioneto vedno težave. Prodajalec je vzel staro sklopko
                    in brez besed, ne da bi dajal kakršno koli upanje, izginil v skladišče. Ampak
                    danes je bil kljub tolikim nevšečnostim srečen dan: vrnil se je s pravim
                    nadomestnim delom, ki je bil kmalu na svojem mestu v vozilu.</p>
                <p>Za povratek v tabor je bilo že prepozno. Prespal sem v Río Bec Dreams in se
                    zgodaj zjutraj odpravil. Med vožnjo po cesti so mi po glavi rojile misli brez
                    pravega reda. Razlogov za zaskrbljenost je bilo več kot dovolj. Dež je ponehal
                    šele ponoči. Le kakšen je kolovoz? Kako so preživeli v taboru? So zaključili
                    delo? Da ni bilo kakšne nezgode? Pred nekaj dnevi so med meritvami naleteli na
                    strupeno mokasinko, po dežju pa je vse golazni še več …</p>
                <p>Vklopil sem štirikolesni pogon in reduktor, zapeljal s ceste in zaoral v blato,
                    ki ga že na začetku kolovoza ni manjkalo. Vodni tok, ki ga je prečkal po prvem
                    kilometru, je bil že strahljivo visok, a ga je kamioneta premagala. Morda pa ni
                    tako hudo?</p>
                <p>Čez naslednje vzpetine je šlo gladko. Prvi <hi rend="italic">bajo</hi> je bil
                    poplavljen, a kratek in vode je bilo malo; tudi tu je šlo brez težav. Naslednji
                    je bil daljši in z globljo vodo. Ustavil sem in si ga skušal ogledati, toda po
                    vijugastem kolovozu ni bilo videti, kako daleč sega poplavljeni odsek. Vzel sem
                    zalet, pritisnil na plin in prevozil tudi tega. Kamioneta se mi je zazdela
                    nepremagljiva, a le za nekaj trenutkov. Naslednji poplavljeni <hi rend="italic"
                        >bajo</hi> je bil dolg več sto metrov; motor je rohnel, kamioneta je
                    poskakovala in drsela po blatni podlagi levo in desno. Z neprestanim sukanjem
                    volana sem s težavo ohranjal smer in se izogibal drevesom ob poti; blatna voda
                    je v curkih brizgala na vetrobranska stekla; tu in tam se je kamioneta nevarno
                    pogreznila, zdelo se je, da bo omagala, motor se je dušil, vode pa ni in ni bilo
                    konec ...</p>
                <pb n="317" xml:id="pb.317"/>
                <p>Pa začuda ni omagala. Premagala je vse poplavljene odseke, tudi tiste, ki so se
                    zdeli brezupni. Šele zdaj mi je postalo zares jasno, kako pomembne so prave
                    pnevmatike. Prav lani sem kupil nove, posebej za blato; prejšnje so bile tipa
                        <hi rend="italic">all terrain</hi>, a po izkušnjah z njimi ne bi prišel
                    daleč. Je že res, da ima kamioneta tudi <hi rend="italic">winch</hi>, ampak sam
                    bi se s takimi manevri, če bi obstal v blatu, močno namučil, tudi zato, ker so
                    poplavljeni predeli ravno mokrišča, <hi rend="italic">bajos</hi>, kjer je malo
                    primernih dreves, na katera bi bilo mogoče privezati kabel.</p>
                <p>Prispel sem do kraja, kjer je bil parkiran tritonski tovornjak. Čezenj je bila
                    razpeta cerada, na njem pa je bilo že zložene nekaj naše opreme; torej so že
                    začeli s selitvijo. Ampak zakaj so ponjavo privezali na drevesa tako, da so mi
                    zaprli pot? Ker drugače ni šlo? Ali so mi mogoče hoteli povedati, naj ne peljem
                    naprej? Le nekaj metrov naprej se je začenjal največji <hi rend="italic"
                        >bajo</hi>. Gotovo je vseh 700 metrov kolovoza čezenj globoko pod vodo, ki
                    je segala skoraj do tovornjaka. Naj vendarle odstranim vrvi in poskusim?</p>
                <p>Ravno sem razmišljal o tem, ko zaslišim ropot motorja. Čez nekaj trenutkov se je
                    izza ovinka prikazal Enrique na otovorjenem štirikolesniku. Kolovoz je bil
                    videti kot potok, iz katerega je na pol potopljeno vozilo polagoma
                    izplavalo.</p>
                <p>Ponjava, privezana čez pot, je bila res sporočilo.</p>
                <p>»Ves <hi rend="italic">bajo</hi> je poln vode. Tu čez ne bi prišel,« je rekel
                    Enrique.</p>
                <p>»Kje pa so ostali?«</p>
                <p>»Že prihajajo, peš. Drugi štirikolesnik pa vozi Cristóbal.«</p>
                <p>Res so kmalu pribredli, vsak s svojo prtljago, kolikor so je lahko nosili,
                    premočeni, a še vedno dobre volje; še ena avantura pač. Pripeljal je tudi
                    Cristóbal. Štirikolesnika sta bila res pravi blagoslov, že nekaj tednov. Nobena
                    ovira ni bila prehuda.</p>
                <p>Kot so kmalu povedali, so včeraj zaključili delo v Laguniti, Enrique pa je z
                    nekaj vožnjami tudi že prepeljal del opreme na tovornjak. Danes navsezgodaj so
                    podrli tabor in se podali na pot. Ker me včeraj ni bilo, so me pričakovali
                    danes, sicer pa so v vsakem primeru – tudi če me ne bi bilo – morali čimprej
                    pobrati šila in kopita. Tudi tu je namreč deževalo kot za stavo in tabor so
                    preplavili potoki vode.</p>
                <p>Vprašanje je seveda bilo, kako bi prišli ven sami s tritoncem. Povedal sem, da bo
                    povratek vse prej kot enostaven. V blatu bomo <pb n="318" xml:id="pb.318"
                    />videli, do kod pride tovornjak, potem pa ga bomo vlekli z mojo kamioneto, ki
                    jo bomo s kablom z vitla nekam privezali.</p>
                <p>Naložili smo vso opremo na vozili, jo primerno prekrili, kajti zopet je začelo
                    deževati, in se pripravili na odhod. Počakali smo Cristóbala, ki se je s
                    štirikolesnikom vrnil v tabor po nekaj preostale opreme, naložili še to in
                    krenili. </p>
                <p>Prvih nekaj ur smo napredovali kar dobro. Tritonec za mano je sicer skoraj v
                    vsakem blatnem predelu obtičal, a smo ga privezali na mojo kamioneto in
                    izvlekli. Prvi poskus, brez vitla, je bil neuspešen, kar je bilo pričakovati –
                    polno naloženega tritonskega tovornjaka enainpoltonski pick-up pač ni mogel
                    izvleči iz blata. Še dobro, da sem lani nabavil
                    dober<hi rend="italic" xml:space="preserve"> winch</hi>, s štirimi tonami vlečne
                    moči. Izvlekli smo kabel in ga privezali na dovolj oddaljeno drevo pred nami ali
                    okoli več manjših. S pomočjo dobrih pnevmatik, štirikolesnega pogona in kabla,
                    ki ga je navijal elektromotor, je kamioneta s privezanim tritoncem počasi, a
                    zanesljivo napredovala. Tudi Enrique, ki je vozil tritonca, je zmerno pritiskal
                    na plin, tako da so zadnja kolesa kljub nenehnemu drsenju vsaj malo zmanjšala
                    potrebno vlečno silo.</p>
                <p>Šlo je počasi. Na vseh daljših poplavljenih odsekih je bilo vlečenje treba
                    prekinjati, da se ne bi elektromotor vitla pregrel; ko se je kabel dovolj navil,
                    ga je bilo treba odvezati, odviti in spet privezati na kakšno bolj oddaljeno
                    drevo.</p>
                <p>Po nekaj urah se mi je prvič zazdelo, da vitel izgublja moč, čez nekaj časa pa je
                    sredi nekega blata ugasnil tudi motor in ni več vžgal. Prazen akumulator?
                    Očitno. Premostitvene kable sem imel, a so bili prekratki, da bi dosegli
                    akumulator tritonca za mano. Sploh pa, če vitel tako izčrpava baterijo, z
                    vlečenjem ne bomo prišli daleč.</p>
                <p>Situacija je bila skrajno resna. Ura je bila že krepko čez poldne, mi pa smo bili
                    še osem kilometrov od ceste. Fantje so neprestano bredli po vodi in blatu;
                    kakšna strupenjača se lahko pojavi kjerkoli. Nekaj moramo ukreniti. Hitro. Nam
                    lahko priskoči na pomoč vojska? Morda jih lahko pokličem. Tu ni signala, na
                    piramidi v Tamchénu pa običajno je ...</p>
                <p>Napravili smo načrt in vsak se je lotil svojega dela. Tamchén je bil že nekaj
                    kilometrov za nami. Z Gasparjem sva sedla na štirikolesnik in se zapeljala nazaj
                    po kolovozu in potem zakorakala peš do piramide v Tamchénu. Komandanta sem kmalu
                    doklical na mobilni telefon, katerega številko mi je dal že v začetku sezone,
                        <pb n="319" xml:id="pb.319"/><figure>
                        <graphic url="media/102.jpg"/>
                        <graphic url="media/103.jpg"/>
                        <head>Sprva je vleka dobro napredovala …</head>
                    </figure><pb n="320" xml:id="pb.320"/>ko sem se oglasil pri njem. Ni bil v
                    kasarni, a je obljubil pomoč, če je le kak hummer na voljo in ni na delu zaradi
                    poplav kje drugje. Priporočil mi je, da kljub temu pokličem še majorja, ki da ga
                    nadomešča v kasarni. Tega nisem našel, sem pa poklical inženirja Zúñigo,
                    direktorja biosfere, in ga poprosil, da se osebno oglasi v vojašnici in jim
                    posreduje našo prošnjo za pomoč, z vojaki pa da naj pošlje še nekoga iz uprave
                    parka, saj so samo oni poznali dostop. Da bo storil vse, kar je v njegovih
                    močeh, mi je obljubil Pepe Zúñiga. In je res.</p>
                <p>Z Gasparjem sva se vrnila, med najino odsotnostjo pa so ostali iz tritonca v mojo
                    kamioneto prestavili akumulator in najnujnejšo opremo. Ker na pomoč ne moremo
                    kar čakati, saj sploh ne vemo, če bo res prišla, se bomo naprej prebijali samo z
                    mojo kamioneto in štirikolesnikoma, tovornjak pa bomo do nadaljnjega pustili,
                    saj brez vleke itak ne more nikamor.</p>
                <p>Zdaj me je veliko manj skrbelo, če kamioneta kje obtiči; vsi jo bomo že izvlekli.
                    A se je spet izkazala, vitla sploh ni bilo treba uporabiti. Le nekaj kilometrov
                    nas je še ločilo od ceste, ko nam je pot zaprl hummer.</p>
                <p>Odrešeni! Tu so bili vojaki, pripravljeni za akcijo, spremljal pa jih je Ernesto,
                    fant iz uprave biosfere, ki sem ga poznal že več let. Takoj smo se dogovorili:
                    Enrique, Cristóbal in Crescencio se bodo vrnili z vojaki in Ernestom do
                    tovornjaka, obdržali bodo tudi en štirikolesnik. Ostale bom odpeljal v Xpujil in
                    se potem vrnil, da po potrebi pomagam, Miguel pa bo odpeljal drugi štirikolesnik
                    in ga vrnil upravi biosfere.</p>
                <p>Tako smo storili. Brez večjih težav smo se prebili do ceste in, ko se je znočilo,
                    prispeli v Xpujil. Miguel je vrnil štirikolesnik in se pridružil ostalim pred
                    prodajalno, kjer smo kupili tequilo. Vsi smo bili premočeni in – razen Magde in
                    Arianne, ki sta sedeli v kabini ob meni – tudi premraženi. Z Magdo sva šla
                    nakupit nekaj pečenih piščancev, piva in drugih pijač za vojake in naše kolege,
                    ki se še vedno borijo v džungli, ostalim pa sem naročil, da vzamejo taksi in se
                    odpeljejo v Río Bec Dreams, kjer jih Diane – pravkar sem jo poklical – že
                    čaka.</p>
                <p>Vrla Magda je rekla, da bo šla z mano, ker da je vendar treba ljudi postreči.
                    Odpeljala sva se nazaj po cesti, malo pred našim kolovozom pa zagledava
                    štirikolesnik, ki je prihajal nasproti, na njem pa šoferja hummerja in
                    Ernesta.</p>
                <pb n="321" xml:id="pb.321"/>
                <p>»Moram v kasarno po dvigalko,« je rekel šofer. »Obtičali smo. Ali pa jo imaš
                    mogoče ti?«</p>
                <p>Lepa reč. Hummer je obtičal. Pa brez dvigalke so ...</p>
                <p>»Ja, seveda, jaz imam dve ...«</p>
                <p>»Pa <hi rend="italic">winch</hi> imaš! Super, nas boš potegnil,« se je razgreval
                    šofer, meni pa je dobra volja kar plahnela. Jaz naj bi vlekel hummer? Vozilo, ki
                    naj bi izvleklo naš kamion?</p>
                <p>Pa saj ni bilo izbire. Zapeljali smo se po kolovozu, kmalu pa sem tudi že opazil,
                    da žarometi vse manj osvetljujejo. Najprej smo mislili, da se je samo akumulator
                    izpraznil, zaradi nenehne uporabe vitla. Toda ne: očitno je crknil
                    alternator.</p>
                <p>Hummer je stal, pogreznjen v vodo in blato, komaj kak kilometer ali dva od mesta,
                    kjer smo se pred nekaj urami srečali. Ko smo prišli do njega, je bila svetloba
                    mojih žarometov že tako šibka, da smo morali najprej napolniti akumulator.
                    Vojaki so ga prestavili v hummer, kjer so imeli dva, in se med polnjenjem
                    okrepčali z vsem, kar sva pripeljala z Magdo. Enrique je bil že zelo nasajen,
                    saj je ves dan samo garal, ne da bi karkoli zaužil; zdaj se je malo pomiril. Žal
                    pa polnjenje akumulatorja ni bilo dovolj učinkovito: zopet smo ga prestavili v
                    kamioneto in privezali kabel na hummer, a ta se ni premaknil.</p>
                <p>Ura je bila že okoli devete, poročnik, ki je poveljeval, je preko radijske zveze
                    poklical na pomoč v vojašnico in čez dobro uro in pol se je pripeljal še en
                    hummer s svojo posadko. Vojaki so najprej izsekali <hi rend="italic"
                        >desecho</hi> ali obvozno pot, po kateri naj bi en hummer potegnil drugega.
                    Manever je trajal dobro uro in končno uspel, a zdaj je bilo že jasno, da do
                    našega tritonca sploh ne bomo prišli. Vsi napori so bili usmerjeni v to, da se
                    izkopljemo iz blata in vrnemo. Naslednje ure smo se z vojaki, ki jih je bilo
                    zdaj že skoraj dvajset, ukvarjali samo s tem, da spravimo iz blata zdaj en
                    hummer in zdaj drugega, saj sta še večkrat obtičala, občasno pa je bilo treba
                    tudi polniti moj akumulator.</p>
                <p>Če se mi je prej vojaški hummer zdel idealno vozilo za naše razmere, sem moral
                    zdaj mnenje spremeniti; očitno je bilo, da tako ekstremnim razmeram ni kos.</p>
                <p>Končno smo se le prebili do ceste in okoli četrte ure zjutraj dospeli v Xpujil.
                    Vojakom sem se seveda zahvalil za trud, čeprav sem še vedno imel natanko isti
                    problem kot pred približno petnajstimi urami, ko sem poklical komandanta.</p>
                <pb n="322" xml:id="pb.322"/>
                <p>Prispeli smo v Río Bec Dreams in, medtem ko je še vedno neusmiljeno deževalo,
                    razložili opremo v mojo kočo. Nihče nas ni čakal; le zakaj nas bi, saj niso
                    mogli ne pomagati ne vedeti, ali sploh prihajamo. Enrique je poklical svojega
                    brata Víctorja in ga zaprosil, naj jih pride iskat. Izplačal sem jih in počakal
                    z njimi do Víctorjevega prihoda. Bili smo izčrpani, popolnoma premočeni, brez
                    besed, poraženi. Slovo je bilo kar žalostno. Sicer smo se dogovorili, da jih
                    pokličem, ko se odpočijemo in razmislimo o možni rešitvi, toda takrat nisem imel
                    pojma, kakšna naj bi ta rešitev bila.</p>
                <p>Odšel sem v svojo kočo, našel nekaj tequile in si jo natočil. Skrbi so mi kljub
                    utrujenosti odganjale spanec; situacija se je zdela brezupna. Na kolovozu je
                    ostala razna oprema, izposojeni generator, stativ za teodolit, mnogi so pustili
                    svoja oblačila, Octavio je pozabil vzeti celo denarnico; in tam je bil sredi
                    vode in blata seveda tovornjak, za katerega sem plačeval najemnino. Koliko časa
                    bo treba počakati, da ga izvlečemo? Sam ne bom mogel čakati v nedogled, torej se
                    bom moral dogovoriti, da delavci poskrbijo za to. Seveda jih bom moral plačati.
                    Kakšen bo ves strošek?</p>
                <p>Medtem ko sem tako razglabljal, se je začelo daniti in nekdo je potrkal. Vstopila
                    sta Miguel in Gaspar. Čakali so nas do treh zjutraj, sta rekla, in potem odšli
                    spat; Diane je poskrbela tudi zanju. Poslušala sta mojo zgodbo in mi ponudila
                    pomoč, kadar koli jo bom potreboval. Seveda, o njuni pripravljenosti nisem
                    dvomil. Tako kot ostali sta tudi onadva že večkrat dokazala ne le predanost delu
                    temveč tudi nesebično prijateljstvo. Zahvalil sem se in ju izplačal.</p>
                <p>»Dani se že. Bova šla kar na cesto, gotovo ujameva kak prevoz.«</p>
                <p>Poslovili smo se in končno me je premagal spanec. Zbudil sem se pozno dopoldne in
                    odšel v restavracijo, kjer so že sedeli Aleš, Octavio in Arianna. Tudi Diane je
                    že tekala naokoli. Med zajtrkom sem jim povzel naše neuspešne napore v minuli
                    noči.</p>
                <p>Nikomur ni bilo do humorja, ki so ga bili sicer vedno polni.</p>
            </div>
            <div type="ss1">
                <pb n="323" xml:id="pb.323"/>
                <head>Rešeni</head>
                <p>Akumulator še ni bil povsem prazen in lahko sem se
                    odpeljal v Xpujil. Avtoelektričar je zamenjal alternator in tako rešil prvi
                    problem. Prav tako je akumulator, ki smo ga bili vzeli iz tovornjaka, zopet
                    zamenjal z mojim. Potem sem začel spraševati znance o možnostih, da nekako
                    izvlečemo tovornjak. Našel sem mladeniča, ki je imel traktor s štirikolesnim
                    pogonom; prijazen fant, vendar mi je rekel, da mi ne more zagotoviti uspeha.</p>
                <p>»Bolj učinkovit bi bil <hi rend="italic">trifarmer</hi>. V Zoh Laguni imajo
                    dva.«</p>
                <p><hi rend="italic">Trifarmer</hi>? Malo prej sem klical Ciriaca in mi je prav tako
                    omenjal to vozilo. Ker vozi počasi in potroši veliko goriva, je še rekel, bo
                    strošek visok, če ga bo treba pripeljati od daleč. Zdaj pa kaže, da ga imajo v
                    Zoh Laguni, vasi, ki je oddaljena manj kot 20 kilometrov od našega kolovoza.
                    Uprava Calakmulske biosfere ima svoje pisarne ne le v Xpujilu, temveč tudi v Zoh
                    Laguni. Gotovo kaj vedo o teh strojih?</p>
                <p>Že spet je priskočil na pomoč prijazni Pepe Zúñiga. Naslednjega dne me je napotil
                    k dvema možema; eden naj bi imel trifarmer v svoji posesti, drugi je odgovoren
                    za vozilo, ki je v lasti vaške skupnosti. Slednje ni bilo brezhibno, ker je
                    iztekala voda iz hladilnika. Z drugim ni bilo težav in z lastnikom sva se začela
                    pogovarjati, koliko bi stal tak podvig in kdaj bi se ga lahko lotili.</p>
                <p>»Ne ne, zdaj ne bo šlo,« je rekel.</p>
                <p>Že Ciriaco ni kazal posebnega optimizma in tudi sam nisem pričakoval takojšnje
                    rešitve; gotovo mi bo mož rekel, da moramo počakati vsaj nekaj dni, da voda
                    upade, če bo seveda nehalo deževati.</p>
                <p>»Danes je prepozno, ura je ena« je dodal. »Lahko pa jutri zjutraj, če
                    hočete.«</p>
                <p>»Jutri zjutraj?« sem bil presenečen, a še zmerom nejeveren. »Pa mislite, da bo
                    šlo?«</p>
                <p>»Bo bo,« je zagotavljal.</p>
                <p>Najbrž človek ve, kaj govori, sem si mislil. Navdal me je z upanjem. Saj mu mora
                    vendar biti jasno, kakšen je teren po tolikšnem deževju.</p>
                <pb n="324" xml:id="pb.324"/>
                <figure>
                    <graphic url="media/104.jpg"/>
                    <graphic url="media/105.jpg"/>
                    <head>... potem pa je moral pomagati trifarmer.</head>
                </figure>
                <pb n="325" xml:id="pb.325"/>
                <p>Dogovorila sva se za ceno in za uro, ob kateri nas bo čakalo vozilo s šoferjem.
                    Poklical sem Enriqueja in mu razložil načrt.</p>
                <p>»V redu,« mi je odgovoril. »Ob 7. uri pridem k tebi v hotel, s seboj bom vzel
                    Pancha, ki je dober za mehaniko … Če bo karkoli treba.«</p>
                <p>Naslednje jutro smo vzeli akumulator za tovornjak, nekaj malice in se odpeljali.
                    Ob 9. uri smo se na cesti severno od Zoh Lagune in blizu vstopa v naš kolovoz
                    srečali s strojem, ki naj bi nas rešil. Trifarmer (iz angl. <hi rend="italic"
                        >tree farmer</hi>) je vozilo <hi rend="italic">heavy-duty</hi>, ki se
                    pretežno uporablja za vleko hlodov, ima ogromna kolesa, zadaj velik vitel,
                    spredaj plug in skoraj ne potrebuje poti. Vozi dobesedno po gozdu in drevje kar
                    podira. Da imajo prav v Zoh Laguni dva, gotovo ni naključje, saj je bilo v tej
                    vasi izkoriščanje lesa še do nedavna najpomembnejša dejavnost.</p>
                <p>Voznik trifarmerja je zapeljal za mojo kamioneto na kolovoz. Kamioneto sem pustil
                    en kilometer od ceste, pred vodnim tokom, ki prečka kolovoz. Vode je bilo zdaj
                    še več kot pred dvema dnevoma. To bo za naš trifarmer prva preizkušnja, sem si
                    mislil, in tudi Enrique je skeptično zmajeval z glavo. Trifarmer nima prostora
                    za tovor in kabina je komaj dovolj velika za voznika; nekako smo se namestili za
                    kabino okoli vitla in voznik, dobrovoljen možak srednjih let, je brez
                    obotavljanja speljal. Vozilo je bilo na več mestih že zarjavelo, kabina je bila
                    obdana z rešetkami iz debelih žic, ki so bile marsikje močno zvite – gotovo so
                    prenesle že veliko hudih udarcev. Motor je strahovito ropotal in škripal,
                    ogromne pnevmatike z naglašenim profilom so se pogreznile v vodo in blato več
                    kot do polovice, toda vlekle so brez vsakršnega spodrsavanja; počasi, a z
                    enakomerno hitrostjo, smo se pripeljali na drugi breg.</p>
                <p>Šele zdaj smo bili mirnejši: tale pošast bo očitno kos svoji nalogi. Čez nekaj ur
                    smo prišli do tovornjaka. Trifarmer je obrnil in mimogrede s plugom kot za šalo
                    podrl nekaj drevja ob kolovozu. Voznik je odvil debel kabel z vitla, nanj smo
                    privezali tovornjak, vstavili akumulator in Enrique je sedel za volan. Trifarmer
                    je počasi speljal, kabel se je napel in tovornjak se je začel premikati, ne da
                    bi k temu kaj prida prispevalo Enriquejevo tiščanje na plin. Po poti ga je pred
                    vsakim odsekom s trdnim terenom Pancho odvezal, ker sta vozili tako hitreje
                    napredovali, in ga ponovno privezal, kjer brez vleke ni šlo.</p>
                <pb n="326" xml:id="pb.326"/>
                <p>Ob treh popoldne smo bili že na cesti. Ko sem vozniku plačal, mu stisnil roko in
                    se mu zahvalil, se je samo široko zasmejal: »Ni za kaj.« Kar je naredil, zanj
                    očitno ni bilo nič posebnega, jaz pa sem se počutil, kot da mi je rešil
                    življenje.</p>
                <p>Ko smo se zmagoslavno pripeljali v hotel, so nas vsi sprejeli – kajpada – z
                    navdušenjem. Težave niso bile pozabljene, ampak svet okoli nas je imel zdaj
                    drugačne barve; kljub težkim oblakom, ki so še vedno prekrivali nebo, je bil dan
                    jasnejši. Še včeraj se je zdelo vse brezupno, zdaj pa smo premagali tudi to
                    težavo.</p>
                <p>In kar je bilo najpomembnejše, nikogar ni ugriznila kača, nihče ni bil
                    poškodovan, vsi smo bili živi in zdravi.</p>
                <p style="text-align:center;">* * *</p>
                <p>Tako smo 6. junija 2014 zaključili deveto sezono terenskih pregledov na
                    jugovzhodu mehiške zvezne države Campeche. Še pred dvema desetletjema je bilo
                    območje naših raziskav tako rekoč neznano z arheološkega vidika, danes pa lahko
                    zatrdimo, da je bilo v času klasičnega razcveta kulture Majev zelo gosto
                    poseljeno in posejano z več pomembnimi središči nekdanje politične hierarhije.
                    Zanimiva nova spoznanja so prinesla tudi odkritja zgodnjih, predklasičnih
                    najdišč. V veliko bolje raziskanih severnih nižavjih Gvatemale so že dolgo znana
                    velika mesta iz prvega tisočletja pr. n. št., npr. El Mirador in Nakbé, ki so s
                    svojo monumentalno arhitekturo veljala za najzgodnejši odraz državne
                    organiziranosti Majev. Zdaj pa je jasno, da je podoben razvoj potekal vzporedno
                    tudi v sosednjih predelih proti severu, saj so tudi tam v istem zgodnjem času
                    zrasla velika mestna središča, kakršni sta bili denimo Mucaancah in Yaxnohcah.
                    Značilnosti arhitekture in urbanih tras razodevajo stike s sosednjimi regijami
                    na severu današnje Gvatemale in severozahodu Belizea, s čimer omogočajo
                    razumevanje trgovskih in drugih povezav v posameznih obdobjih. Razporeditev
                    večjih centrov pa odseva pogojenost njihove lokacije z naravnim okoljem, deloma
                    pa tudi politično ureditev, o kateri so mnoge nove podatke prispevala
                    hieroglifska besedila.</p>
                <p>Spoznali smo marsikaj novega, a smo si – kot se to v znanosti vedno dogaja –
                    odprli tudi nova vprašanja. Vse kaže, da sta Chactún in Lagunita doživela svoj
                    vzpon v poznem klasičnem obdobju, toda karakteristike teh mest niso takšne,
                    kakršne smo <pb n="327" xml:id="pb.327"/>pričakovali. Kakšni so bili njuni
                    odnosi s sodobniki, ki so nedaleč proti jugu živeli v precej drugačnih naseljih
                    in ustvarili svojstven arhitekturni slog? Kateri so bili vzroki, da so si
                    vladarji, po kratkotrajni slavi, nehali postavljati spomenike? Pa kdo in zakaj
                    jih je kasneje prelamljal, prestavljal, postavljal na glavo? So bili ti dogodki
                    zgolj uvertura v veliko krizo, ki je bila usodna za nekdaj mogočno
                    civilizacijo?</p>
                <p>Naša pripoved se tu konča, ne pa tudi zgodba o iskanju. Prehodili smo obsežno
                    območje z bogato arheološko dediščino, o kateri smo prej komaj kaj vedeli.
                    Odkrili smo ostanke številnih nekdaj cvetočih, a že davno opustelih naselij,
                    skušali smo razvozlati nemo govorico kamnov, toda opravili smo šele prvi del
                    raziskav. Potem ko smo jih obiskali in pregledali, mnoge preraščene ruševine
                    zopet samevajo in v svojih nedrjih še vedno ljubosumno čuvajo marsikatero
                    skrivnost, ki jim jo bo mogoče iztrgati samo s potrpežljivimi izkopavanji. Poleg
                    tega še vedno ne vemo, kaj vse skriva goščava severno od predelov, ki smo jih že
                    prekrižarili, na prostranem ozemlju, kamor še nismo prodrli.</p>
                <p>Tudi tam bo treba iskati odgovore na nerešena vprašanja.</p>
            </div>
        </body>
        <back>
            <div type="afterword">
                <pb n="(328)" xml:id="pb.328"/>
                <pb n="329" xml:id="pb.329"/>
                <head>O delu in bivanju v tropskem gozdu, kartiranju izgubljenih majevskih mest in
                    Ivanu</head>
                <byline>Aleš Marsetič</byline>
                <p>Že od malih nog me je zanimalo raziskovanje neznanega. Navdušen sem bil nad
                    odkrivanjem novih tem, ki so se mi odpirale skozi branje knjig in gledanje
                    televizije. Predvsem pa sem bil fasciniran nad gozdom, neodkritimi kotički v
                    afriškem ali amazonskem pragozdu, kjer so se v moji domišljiji potikali
                    dinozavri in kjer je kraljeval sam Tarzan. V osnovni šoli sem si zadal cilj, da
                    bom, ko odrastem, postal raziskovalec. S kanujem se bom odpravil v pragozd, na
                    lov za novimi vrstami rastlin in živali. Tako kot velja za vse podobne mladostne
                    sanje, je v naslednjih letih ta cilj nekoliko zbledel, ostalo pa je seme
                    radovednosti, ki me je pripeljalo do nove ljubezni – zgodovine. Kot najstnika me
                    je sicer vsrkal vrtinec nove digitalne tehnologije in »računalniško vodenega«
                    življenja, a tudi zanimanje za zgodovino je ostalo. Najbolj me je začel zanimati
                    srednji vek, tisto tako imenovano »temačno obdobje« človeške zgodovine, v
                    katerem pa se je zgodilo marsikaj zanimivega. Med drugim so takrat cvetele tudi
                    misteriozne ameriške civilizacije, ki so zelo rade gradile mogočne piramide in
                    krasne palače. O teh civilizacijah sem prebral številne knjige in članke ter si
                    ogledal več dokumentarnih oddaj. Ker so te civilizacije še vedno, po vseh letih
                    preučevanja, skrivale toliko skrivnosti, so kar klicale po tem, da bi si jih
                    človek pobližje ogledal, poskušal na terenu odkriti še kakšno dodatno zanimivost
                    in si potešiti radovednost.</p>
                <p>Med študijem sem v Srednjo Ameriko potoval dvakrat. Ogledal sem si
                    najznamenitejša arheološka najdišča v Mehiki, Gvatemali in Hondurasu. Večinoma
                    so bile to le delno restavrirane piramide in palače ali le kupi kamenja oziroma
                    gomile. A tistih nekaj <pb n="330" xml:id="pb.330"/>popolnoma restavriranih
                    objektov je bilo tako impozantnih, da sem bil čisto očaran. S fotoaparatom sem
                    poslikal skoraj vse kamne, ki so štrleli nad nivojem terena. Šele na teh
                    potovanjih sem se zavedel, koliko starih zapuščenih mest ali le posameznih ali v
                    gruče razporejenih objektov je še neraziskanih oziroma skritih pod gosto
                    srednjeameriško vegetacijo.</p>
                <p>Navdih s potovanj sem prenesel tudi na domače okolje. Z veseljem sem obiskoval
                    razstave, povezane s starimi kulturami na območju, ki mu arheologi pravijo
                    Mezoamerika, posebno pa so me veselila strokovna predavanja. Nekega dne sem se
                    udeležil predavanja v Narodnem muzeju Slovenije na temo mezoameriških
                    koledarjev. Predaval je dr. Ivan Šprajc, slovenski strokovnjak za kulture
                    Mezoamerike, ki je po končanem dodiplomskem študiju odšel v Mehiko, tam
                    doktoriral in delal ter se nato vrnil v Slovenijo. Spraševal sem se, kaj ga je
                    peljalo v Mehiko in spet nazaj v Slovenijo, še bolj pa me je pritegnilo odlično
                    predavanje, v katerem je predstavil zahtevno temo. Videlo se je, da ima
                    predavatelj obširno znanje, ne samo o koledarjih, temveč o mezoameriških
                    kulturah nasploh. Ob prvem srečanju se mi je dr. Šprajc zdel precej resna in
                    nedostopna oseba, ki se le redko šali ali celo smeje. Šele čez nekaj let sem
                    ugotovil, kako zelo sem se motil.</p>
                <p>Zgodovina je ostala moj konjiček, študiral sem namreč geodezijo. Ta je poleg
                    zanimivega dela, ki je zadovoljilo moje zanimanje za nove tehnologije, tudi
                    vesoljske, nenazadnje obetala boljšo možnost za zaposlitev. Za temo diplomske
                    naloge sem si izbral daljinsko zaznavanje (opazovanje zemlje z uporabo
                    satelitov). Z izstrelitvijo komercialnih zelo visokoločljivih satelitov je na
                    začetku 21. stoletja to znanstveno področje vzcvetelo. V Sloveniji so se z njim
                    ukvarjali na Inštitutu za antropološke in prostorske študije ZRC SAZU. Ta je do
                    takrat že izpeljal več projektov, ki so vključevali antropološke, arheološke in
                    prostorske raziskave. Projekti so vključevali delo z radarskimi in optičnimi
                    satelitskimi posnetki ter Geografskimi informacijskimi sistemi (GIS), ki so med
                    drugim nudili podporo tudi za arheološke aplikacije.</p>
                <p>V tistem času je inštitut že bil vodilna slovenska organizacija za delo s
                    satelitskimi posnetki vseh vrst. Moj diplomski mentor je prihajal iz tega
                    inštituta, kjer pa je bil predstojnik nihče drug kot predavatelj iz Narodnega
                    muzeja, Ivan.</p>
                <pb n="331" xml:id="pb.331"/>
                <p>Po končanem dodiplomskem študiju sem se zaposlil na Oddelku za daljinsko
                    zaznavanje omenjenega inštituta. Moja prva naloga je bila povezana z arheološkim
                    projektom, ki ga je vodil Ivan. Ker sem se v času priprave diplomske naloge
                    pobližje spoznal z izdelavo tridimenzionalnih digitalnih modelov višin iz
                    podatkov daljinskega zaznavanja, sem lahko take modele izdelal iz digitalnih
                    aerofotografij, ki so pokrivale območje tropskega pragozda v Mehiki. Z
                    izdelanimi modeli je nato Ivan poskušal identificirati izbokline v pragozdu, ki
                    bi lahko predstavljale majevske stavbe in tako postale tarče terenskih
                    raziskovanj.</p>
                <p>Med delom sem se bolje spoznal s predstojnikom in hitro sva ugotovila, da imava
                    glede znanstvenega dela podobna zanimanja. Kmalu mi je predlagal sodelovanje pri
                    njegovem projektu za rekognosciranje jugovzhodnega dela mehiške zvezne države
                    Campeche, v osrčju polotoka Jukatana. Pri projektu naj bi kot geodet skrbel za
                    kartiranje novoodkritih arheoloških najdišč z uporabo totalne postaje oziroma
                    elektronskega teodolita.</p>
                <p>Povabilo sem brez večjih pomislekov takoj sprejel. S tem se je začelo tudi moje
                    geodetsko in kasneje tudi arheološko delo na odpravah v skrivnostni deželi
                    Majev. Takrat se mi še sanjalo ni, kam me bo vse skupaj odpeljalo in da je bil
                    to le začetek uspešnega dolgoletnega skupnega dela z Ivanom. Za izkazano
                    zaupanje, mentorstvo in nepozabne dogodivščine sem mu še danes zelo
                    hvaležen.</p>
                <p>Prvič sem se na službeno pot v Mehiko odpravil na začetku maja v sezoni 2007, ki
                    se je izkazala za eno zanimivejših – z njo se je končala prva izdaja te knjige,
                    ki je leta 2009 izšla pri založbi Modrijan. Na teren naj bi prispel v drugem
                    delu odprave, ko naj bi se izvajalo večinoma samo kartiranje novoodkritih
                    najdišč. S seboj sem poleg nahrbtnika z oblekami vzel še opremo za meritve –
                    kovček z izposojenim elektronskim teodolitom ter palico s prizmo. Čeprav smo
                    pred odhodom imeli sestanek glede opreme za na teren, sem zaradi omejenosti z
                    velikostjo nahrbtnika in neizkušenostjo s seboj vzel samo osnovne stvari; še
                    druge pohodne škornje sem si kupil tik pred zdajci v Ciudadu de Méxicu.</p>
                <p>Z Ivanom sem se dobil na letališču v mestu Chetumal na vzhodu Jukatana, kjer me
                    je počakal, saj je bil ravno po opravkih oziroma nakupih hrane za tabor, ki je
                    bil globoko v gozdu na južnem delu Calakmulske biosfere. Pred odhodom iz mesta
                    sva na tržnici za preživetje v tropskem gozdu kupila visečo spalno <pb n="332"
                        xml:id="pb.332"/>mrežo, ki mi je kasneje služila za posteljo, in nekaj
                    mačet. Na poti v mesto Escárcega, kjer je bila zadnja postaja civilizacije pred
                    vhodom v gozd biosfere, sva se vozila z novo pridobitvijo tekoče sezone –
                    rabljenim rdečim pick-upom znamke Toyota. V vročem vremenu sva namesto klime
                    uporabljala spuščena okna, radio je vrtel komade iz CD-ja, ki so se kasneje
                    izkazali za železni repertoar uspešnic na vseh naših sledečih odpravah, ter se
                    vneto pogovarjala o odkritjih tekoče sezone. <hi rend="italic">Te odprave so pa
                        res zabavne</hi>, sem naivno razmišljal med vožnjo. Streznitev je prišla kaj
                    kmalu.</p>
                <p>Prve ne pozabiš nikoli. Sezona 2007 je bila zame nekaj nepozabnega. Med nepozabne
                    doživljaje spadajo tako dobri kot slabi trenutki, ki so predvsem povezani z
                    razmerami, ki vladajo v tropskem gozdu in med gručo oseb, ki v tem okolju tudi
                    skupaj delajo. Pri vseh doživljajih so najmočnejši prav občutki pri prvem
                    soočanju z novimi razmerami, v katerih se znajdeš. Še vedno se spominjam prvih
                    dni na terenu, ki sem jih namesto merjenja novoodkritih najdišč s teodolitom
                    porabil za sekanje pragozda z mačeto. Že na začetku sem se nevede zapičil v
                    najbolj zoprno vrsto grma s trdim lesom in bodicami, ki ga domačini imenujejo
                    tudi <hi rend="italic">catzín</hi>. S sekanjem trdega lesa sem se pošteno
                    namučil, sem se pa tudi izuril v rokovanju z dolgo mačeto in celo požel
                    odobravanje med domačini, ki so bili zadolženi prav za tako delo. Še vedno mi ni
                    jasno, ali je bilo odobravanje namenjeno temu, da sem se lotil tako težaškega
                    dela ali temu, da se pri tem nisem posekal.</p>
                <p>Posebno se spominjam tudi prvega daljšega pohoda skozi zaraščen gozd. Z ekipo smo
                    si zadali pohod do cilja, ki ga je Ivan določil na aerofotografiji in ki bi
                    lahko predstavljal gručo majevskih stavb. Odpravili smo se zgodaj zjutraj s
                    polnim nahrbtnikom reči, ki smo jih rabili za celodnevni pohod – od vode do
                    konzerv za kosilo, pribora, zvezkov, naprav za orientacijo in kompleta za prvo
                    pomoč, ki je vseboval tudi protistrup za primer pika nekaterih vrst kač. Delavci
                    so enakomerno izsekavali ozko pot, Ivan jih je vodil s pomočjo kompasa in karte,
                    drugi (arheologi in jaz) pa smo si ogledovali in občasno pregledovali okoliški
                    gozd, če bi naleteli na kakšne zanimive ostaline. Tistega dne smo dejansko
                    odkrili nov kompleks, ki smo ga poimenovali Los Hornos, po bližnji aguadi.</p>
                <p>Čeprav se je težko primerjalo z večjimi znanimi najdišči, kot je na primer
                    Chichén Itzá, je bilo to zame … prvo. Po navdušenju in pregledu najdišča je
                    proti koncu popoldneva sledil še daljši pohod <pb n="333" xml:id="pb.333"/>nazaj
                    proti taboru v hitrem tempu po zasilno izsekani poti. Seveda mi je že pred
                    povratkom zmanjkalo vode, na koncu pa so mi tudi novi pohodni čevlji pustili
                    nekaj spominkov v obliki žuljev. Zato mi lahko verjamete, da sem se neznansko
                    razveselil malega piva v pločevinki, ki me je čakal v taboru. Znamke piva se
                    sicer ne spomnim več, se pa spomnim, da je bilo to eno najboljših piv, ki sem
                    jih kadarkoli spil v življenju. Imelo je okoli 30 stopinj Celzija, a to je bila
                    takrat zelo obrobna podrobnost.</p>
                <p>Hladilnik ni edina stvar, ki je na terenu nimamo. V življenju sem že večkrat
                    kampiral, ampak življenje in delo v pragozdu se le težko primerja s počitnicami
                    na morju ali taborništvom. Od civilizacije si lahko oddaljen več kot 10 ur
                    vožnje in vsaka preskrba z osnovnimi življenjskimi potrebščinami terja veliko
                    časa in logistike. Zato se za odhod proti civilizaciji odločiš le, ko je to že
                    nujno.</p>
                <p>Prvi tabor moje prve sezone je bil dobesedno bogu za hrbtom. Za nabavo potrebnih
                    surovin in raznih pripomočkov, odhod in prihod, si potreboval vsaj tri dni, če
                    le ni šlo kaj večjega narobe. Poleg tega so tisti, ki so odšli v nabavo,
                    izpustili delo, ki se je zato še dodatno zavleklo. Spomnim se dneva, ko smo bili
                    že povsem na koncu z zalogami živil, že nekaj dni smo čakali pošiljko hrane in
                    pijače oziroma vode. Že ne vem kateri dan smo za kosilo jedli tortilje in fižol,
                    za večerjo pa riž in fižol. To sem še nekako prebavljal, najbolj se mi je
                    upirala pijača, ki je bila v tistih dneh sestavljena iz filtrirane in zasilno
                    dezinficirane vode iz aguade in instant kave, ki je služila le za to, da je
                    rjavkasto vodo še dodatno potemnila in ji malenkost spremenila okus. Čeprav kave
                    sploh ne pijem, je bila ta še vedno boljša od okusa postane vode z raznimi
                    (dobesedno) naravnimi ojačevalci okusa. Z nekaj mentalne vzpodbude si se še
                    dodatno prepričal, da je taka pijača povsem dobra in zdrava, in žeja ni bila več
                    problem. Težko opišem val navdušenja, ko so zaloge končno prišle, tako takrat
                    kot še kateri drugi dan. Če se je to zgodilo sredi noči, smo vsi poskakali iz
                    mrež in entuziastično pozdravljali prihod dostavljavca (večinoma je to bil Ivan)
                    in prehranskih dobrot, ki so prišle z njim.</p>
                <p>Posebno poglavje življenja v pragozdu predstavlja gozdno življenje. Sem štejem
                    tako živali kot rastline, ki so v enaki meri fascinantne, zanimive in tudi
                    nevarne. V deževnem gozdu zelo redko vidiš kako večjo žival, saj se, če le
                    morejo, človeku izogibajo. Na vseh svojih odpravah nisem v živo še nikoli videl
                    tapirja ali <pb n="334" xml:id="pb.334"/>celo jaguarja. Največja žival, ki sem
                    jo srečal, je bila srna, najzanimivejša pasavec, najnevarnejša pa kača
                    koralnica. Najnadležnejše živali pa so vsekakor žuželke, posebno tiste, ki se
                    hranijo s krvjo.</p>
                <p>V pragozdu se ti včasih zdi, da ves mrčes obstaja samo zato, da te žre. Posebno v
                    dnevih, ki sledijo nalivom oziroma deževju, so te živali blazno aktivne.
                    Predstavljajte si osebo, ki skoraj nepremično stoji za teodolitom in poskuša
                    navizirati želeno točko vrh piramide skozi kup olistanih grmov in dreves, medtem
                    ko truma komarjev in tudi obadov poskuša zadovoljiti svojo potrebo po rdeči
                    življenjski tekočini dotične osebe. Včasih so bile razmere neznosne in vsak
                    prosti trenutek med meritvami sem porabil za otepanje teh živali z uporabo
                    plesnih in podobnih gibov. Ko je bilo mogoče, so delavci v bližini teodolita
                    zažgali ostanke termitnjakov, ki tlijo in proizvajajo veliko dima ter dokaj
                    uspešno odganjajo mrčes. Stranski učinek tega procesa je neprijeten vonj, ki se
                    zažre v obleko in telo ter te spremlja, dokler ne srečaš spodobne kopalnice.</p>
                <p>Ugotovil sem tudi, da dim nikakor ne odganja klopov. Te živalce so neverjetno
                    iznajdljive in izredno redki so dnevi, ko na sebi ne najdeš vsaj enega
                    prisesanega klopa. Točne številke se sicer ne spomnim, ampak mislim, da je bil
                    moj dnevni rekord okoli 20 prisesanih klopov. K sreči mehiški klopi še ne
                    prenašajo zoprnih bolezni, kar pa ne velja za nekatere druge vrste žuželk, ki so
                    aktivne predvsem ponoči. Čeprav si med spanjem obdan z mrežo, se večkrat
                    dogodijo tudi nočni obiski, ki te celo zbudijo in napolnijo z adrenalinom.
                    Zgodilo se mi je že, da mi je sredi noči po roki gomazel škorpijon ali tista
                    stenica, ki preko hranjenja s krvjo prenaša Chagasovo bolezen.</p>
                <p>Mrčes je na vrhu seznama najbolj neprijetnih težav pragozda. Visoko na spisku so
                    tudi nekatere rastline, s katerimi imaš lahko resne težave. Med te spada na
                    primer vrsta drevesa <hi rend="italic">chechén</hi>, ki je strupena in lahko le
                    z dotikom sproži zoprne alergije. V zadnji sezoni sem se s tako kožno alergijo
                    soočil tudi sam. Po nekaj dnevih srbenja, rdečice in mehurjev smo se odločili,
                    da bi bilo zadevo, ki se mi je sprva pojavila na zapestju, najbolje pokazati
                    zdravniku. Ivan se je prijazno ponudil, da me odpelje v civilizacijo, do
                    zdravnika in zdravil, ki me bodo ponovno sestavila v delo zmožnega človeka. Pri
                    zdravniku sem dejansko dobil nekaj zdravil, ki pa alergije niso izboljšala
                    oziroma se je po nekaj dneh ponovnega dela celo poslabšala. Sledil je nov izhod
                    in obisk drugega zdravnika, ki je <pb n="335" xml:id="pb.335"/>bil ogorčen nad
                    izbiro zdravil prvega ter me s tremi novimi poslal na bolniško, ki sem jo začel
                    preživljati v hotelu Río Bec Dreams. Čeprav sem redno jemal zdravila in se
                    poslužil tudi kopanja s kašo, narejeno iz listov drevesa <hi rend="italic"
                        >chacah</hi>, kakor so mi za zdravljenje kožne alergije predlagali domačini,
                    se stanje še več dni ni izboljšalo. Na koncu sem poskusil še s tretjim
                    zdravnikom v mestu Chetumal, ki se je (ne boste verjeli) zgrozil nad izbiro
                    zdravil prvih dveh zdravnikov in mi predlagal drugačne. Na koncu sem se le
                    pozdravil in nadaljeval z začrtanim delom. Ali me je pozdravil čas ali so
                    prijela zdravila, še zdaj ne vem.</p>
                <figure>
                    <graphic url="media/106.jpg"/>
                    <head>Začetna ekipa v sezoni 2014, slikana v okolici Tamchéna. Nekega jutra pred
                        odhodom na delo smo si vzeli čas za skupinsko fotografiranje skupaj z našim
                        zvestim rdečim pick-upom. Za novo sezono je dobil nove gume za vožnjo po
                        blatu in vitel.</head>
                </figure>
                <p>Prigoda je bila ena mnogih, s katerimi smo si krajšali skupna jutra in večere.
                    Tako življenje v taboru globoko sredi tropskega gozda je po svoje tudi zanimiv
                    socialni eksperiment. Zelo pomembno je vzdušje, ki vlada v skupini sodelavcev.
                    Posebno ob večerih, ko prevlada utrujenost, je morala precej pomemben dejavnik,
                    ki vpliva na počutje vsakega posameznika. V takih trenutkih je dobrodošlo, da se
                    člani skupine znajo sprostiti in uživati v druženju. Med najbolj zaslužnimi za
                    dobro razpoloženje v skupini je bil vsekakor Ivan. V taboru se je počutil kot
                    riba v vodi in svoje dobro počutje ter veselje je znal prenesti tudi na druge.
                    Poleg dobrega vodenja tabora in del je bila to njegova najboljša odlika.</p>
                <pb n="336" xml:id="pb.336"/>
                <p>Včasih je bilo dobro vzdušje zelo težko ohraniti. V nekaterih sezonah smo delali
                    po mesece brez enega samega obiska civilizacije, ali, v našem žargonu, izhoda v
                    civilizacijo. Med vsakodnevnim dokaj enoličnim geodetskim delom in kartiranjem
                    ter drugimi vsakodnevnimi rituali se med skupino prikrade tudi dolgočasje,
                    naveličanost, utrujenost in slaba volja. Včasih ostane skupina precej okrnjena,
                    tudi manj kot deset ljudi, ki se vsakodnevno družijo na istih mestih, brez
                    česarkoli, kar bi jih lahko raztreslo. Razen občasnega poslušanja glasbe na v
                    džungli sicer neuporabnih telefonih in pogovorov, ki pa so tematsko okrnjeni,
                    saj domačini ponavadi izhajajo iz povsem drugih okolij. V takšnih razmerah je
                    nekajkrat prišlo tudi do napetosti, ki jih je bilo potrebno rešiti z dolgimi
                    prepričevanji in pogovori. V večini primerov je načete odnose s svojo avtoriteto
                    vodje ekspedicij rešil Ivan. Včasih so večje težave nastale, ko se je Ivan mudil
                    po opravkih v civilizaciji in sem moral neuradno prevzeti vodenje tabora. V
                    takih primerih so se nekajkrat lokalni delavci nekoliko preveč »sprostili« in
                    sem njihovo samoglavost le stežka krotil. A take napetosti so bile bolj izjema
                    kot pravilo. Tudi v težkih razmerah so bili odnosi prijateljski in v taboru kot
                    tudi na terenu ni manjkalo smeha.</p>
                <p>Več neprijetnosti kot z medčloveškimi odnosi je bilo povezanih z delovnimi in
                    bivanjskimi razmerami. Večina odprav traja v času sušne sezone, saj deževne
                    prinesejo še dodatne nevšečnosti. Nekatere sušne sezone pa so take samo po imenu
                    in jih vseeno spremlja veliko deževnih dni. Včasih se oblaki prikradejo šele
                    popoldne, po lepem sončnem dopoldnevu, ko si več kilometrov oddaljen od tabora
                    in imaš še dolgo pot nazaj. Ob težkih nalivih je nemogoče delati in edino, kar
                    lahko narediš, je, da počakaš in upaš na boljše čase ali spraviš vse delovne
                    pripomočke in se odpraviš peš proti taboru. Pomembno je, da med pohodom zaščitiš
                    elektronske aparate in opremo, zato je najbolj varno, da nase povezneš pelerino.
                    Že v začetku ti je jasno, da boš, ko boš prispel v tabor, popolnoma moker. Kar
                    ne bo opravilo deževje, bo dokončalo telo, ki se bo v sopari in vlagi kuhalo pod
                    pelerino. Običajno je takšnih dni relativno malo, njihova frekvenca pa se s
                    približevanjem deževni dobi precej poveča.</p>
                <p>So obdobja, ko se taki dnevi kar vrstijo. Moja najbolj mokra sezona je bila
                    vsekakor leta 2014, še posebej deževno pa je bilo proti koncu sezone. To so bili
                    zadnji dnevi merjenja v Laguniti. <pb n="337" xml:id="pb.337"/>Snemanje
                    nahajališča je potekalo počasi, saj smo morali delo večkrat prekiniti zaradi
                    deževja, ki je v presledkih trajalo že nekaj dni. Tabor je bil že v precej
                    slabem stanju, kar se tiče zalog in čistoče, saj sta bila voda in blato že
                    skoraj vsepovsod. Delo smo končno uspeli zaključiti 2. junija okrog poldneva. Še
                    zadnjič smo se iz najdišča vračali v tabor in premišljali, ali se je Ivan uspel
                    prebiti iz Xpujila, kjer je bil po opravkih, do naših začasnih bivališč. Ko smo
                    prispeli, nas je čakala samo kuharica Magda. Ivana je očitno nekaj zadržalo in
                    lahko smo se le nadejali, da mu bo uspelo dospeti naslednji dan. Dež se je
                    skoraj umiril in sklenili smo, da je najbolje, če začnemo tabor že danes seliti
                    s štirikolesniki do tovornjaka, ki nas je čakal na drugi strani prostranega
                    mokrišča, ki pa se je že polnilo z vodo. V taboru smo pustili samo najnujnejše,
                    da preživimo do naslednjega dneva, ko se bomo zgodaj zjutraj odpravili peš proti
                    civilizaciji. Sklenili smo namreč, da bomo pot poskusili opraviti le s
                    tovornjakom oziroma peš, če se tudi do naslednjega dne Ivan ne bo pojavil z
                    rdečim pick-upom. V tovornjak sem poslal tudi spalno mrežo, saj je bila že
                    premočena in noč sklenil prespati v šotoru, ki je služil za hrambo oblek in
                    delovnih aparatov.</p>
                <p>Sreča v nesreči je bila, da se je ulilo, ko smo že prepeljali večino opreme. Nad
                    nami se je utrgalo nebo in lilo je kot iz škafa. Skozi tabor so se pretakali
                    potoki vode in vsak je našel svojo vzpetino, na kateri se je počutil dovolj
                    varnega pred močo. Ostanek tega nalivnega popoldneva smo preždeli v zasilni
                    kuhinji in samo čakali na konec povodnji. Zvečer se je dež le nekoliko umiril.
                    Čez luže in potočke smo odskakljali vsak v svoj kotiček za spanje. V šotor sem
                    se le stežka namestil, saj je pod njegovim sprednjim delom nastala luža, ki se
                    je sredi noči, ob novem valu padavin, spremenila v potok. Kmalu mi je bilo žal,
                    da raje nisem spal v mreži, čeprav mokri. Noč sem na »vodni postelji« večinoma
                    prebedel ter zgodaj zjutraj, ob prvem svitu, spakiral še ostale stvari ter se z
                    drugimi odpravil peš proti tovornjaku. Bili smo otovorjeni kot mule in po nekaj
                    kilometrih hoje po blatni stezi smo zadihani prišli do mokrišča. To je bilo že
                    napolnjeno z motno vodo, ki nam je v nekaterih predelih segala tudi čez kolena.
                    Kljub temu smo razdaljo do tovornjaka vsi srečno prebredli. Na drugi strani nas
                    je že čakal Ivan, ki je v pravem trenutku prispel do tovornjaka. Preostanek
                    zgodbe tistega »neskončnega« dneva vam je verjetno že znan iz knjige …</p>
                <pb n="338" xml:id="pb.338"/>
                <p>Zaradi pomembnih arheoloških odkritij v težkih tropskih razmerah se je Ivan, ki
                    so mu novinarji pripeli vzdevek Slovenski Indiana Jones (v resnici tega ne mara
                    preveč), več pojavljal v slovenski in tudi mednarodni javnosti. Knjigo <hi
                        rend="italic">Izgubljena mesta</hi>, v kateri opisuje svoje arheološke
                    odprave od samih začetkov leta 1996, so v njeni razširjeni različici prevedli v
                    nemščino (izid leta 2015), letos naj bi v angleškem jeziku izšla tudi v ZDA.
                    Slovenski javnosti pa se je še pred izdajo prve knjige vtisnil v spomin z
                    dokumentarnim filmom <hi rend="italic">Skrivnosti Yucatana: zid kraljev</hi>, ki
                    ga je leta 2008 posnela TV Slovenija. Čeprav je skozi vso raziskovalno obdobje
                    odkril veliko pomembnih najdišč, je največjo odmevnost doseglo odkritje
                    Chactúna, ki ga je leta 2013 izstrelilo med najbolj prepoznavne raziskovalce
                    Majev v svetovnem merilu.</p>
                <p>Kljub velikemu doprinosu pri odkrivanju nepoznanih majevskih mest in njihovi
                    interpretaciji ter umestitvi v politični zemljevid starih mezoameriških družb –
                    za kar mu je Slovensko arheološko društvo podelilo priznanje leta 2014 –, je
                    Ivan v znanstvenih krogih poznan in čislan tudi po nekoliko drugačnih stvareh.
                    Ivan ni le terenski delavec, ampak tudi prvovrstni znanstvenik. Vse od svojih
                    študijskih let se namreč ukvarja z arheoastronomijo – vedo, ki iz arheoloških
                    ostalin skuša razbrati, kako so si nekdanja ljudstva razlagala nebesne pojave in
                    si z njimi pomagala pri orientaciji v prostoru in času. Na to temo je Ivan izdal
                    že več pomembnih znanstvenih prispevkov, ki so pojasnili predvsem vlogo
                    orientacij pri gradnji mezoameriških stavb. Pomembna je tudi njegova prva
                    monografija v slovenščini, <hi rend="italic">Quetzalcóatlova zvezda: planet
                        Venera v Mezoameriki </hi>(2006), ki odkriva pomen Venere v kozmologiji in
                    religiji starih mezoameriških ljudstev (španski izvirnik je izšel leta 1996 v
                    Mehiki). Za svoje dosežke v arheoastronomiji je bil leta 2002 nagrajen z zlatim
                    znakom ZRC SAZU, za knjigo o astronomskih orientacijah v arhitekturi nižavskih
                    Majev pa sta s soavtorjem Pedrom Franciscom Sánchezom Navo leta 2015 prejela
                    priznanje Alfonso Caso, ki ga podeljuje mehiška ustanova <hi rend="italic"
                        >Instituto Nacional de Antropología e Historia</hi>.</p>
                <p>Za arheoastronomijo so natančne terenske meritve sila pomembne. Pri meritvah se
                    večinoma uporablja teodolit, ki je tudi glavno orodje oziroma naprava za
                    kartiranje arheoloških najdišč. Ker sem na vse odprave odšel v vlogi geodeta, ki
                    je zadolžen za izmero arheoloških najdišč, sem teodolit uporabljal tudi sam. <pb
                        n="339" xml:id="pb.339"/>Že od prve sezone sem imel to srečo, da sem lahko
                    uporabljal elektronski teodolit, ki precej olajša in pospeši meritve. Naprava je
                    dokaj lahka za uporabo, če poznaš le osnovno rokovanje in delovanje podobnih
                    inštrumentov. Na terenu smo lahko z uporabo elektronskega teodolita in dveh
                    prizem (odbojnikov na palicah, ki si jih postavil na željeno točko na terenu)
                    izmerili tudi več kot sto točk na dan, kar je bilo, glede na razmere, v katerih
                    smo delali, kar veliko. Podatki merjenja se zapisujejo v notranji spomin
                    teodolita, iz katerega se jih po končanem delu prenese v računalnik, kjer se jih
                    tudi obdela v GIS ali CAD programih. Z vsakodnevnim ritualom, ki sledi temu
                    vzorcu, lahko na računalniku spremljaš potek kartiranja in širjenja (dodajanja
                    novo izmerjenih delov) najdišča v digitalni obliki. Za nemoten potek
                    vsakodnevnega merjenja je nujno imeti vsaj dve bateriji (vstavljeno in
                    rezervno), ki napajata teodolit in morata biti pred začetkom dela docela
                    napolnjeni. Večino delovnih dni sta se bateriji polnili pozno v noč preko
                    električnega generatorja, ki je brnel v bližini tabora in nas je le enkrat
                    pustil na cedilu. Takrat smo ga morali peljati na popravilo in delo je za več
                    dni zastalo, saj je bilo polnjenje baterij in računalnikov onemogočeno. Ponavadi
                    sem polnjenje nadzoroval sam, kar me je nekajkrat stalo tudi večurnega
                    spanca.</p>
                <p>Za lažjo orientacijo in izmero geografske lokacije smo uporabljali naprave z
                    GPS-sprejemniki. Z njimi smo lahko umestili meritve s teodolitom v prostor
                    oziroma na zemljevid. Te naprave, ki delujejo s spremljanjem signalov iz
                    satelitov, so postale nepogrešljive tudi pri rekognosciranju terena v gostem
                    tropskem gozdu in označevanju najdb, ki jih s teodolitom nismo posneli.</p>
                <p>Težko si je zamisliti arheološko kartiranje v prvi polovici 20. stoletja, preden
                    so bile na voljo te naprave. Karl Ruppert, ki je po teh krajih hodil v prvi
                    polovici 20. stoletja, je za določitev lokacije in kartiranje uporabljal metode,
                    ki so bile precej drugačne od današnjih. Geografske koordinate najdišč je
                    določal na osnovi astronomskih opazovanj, ki pa so bila zelo zamudna, zaradi
                    takratne tehnologije izdelave merskih orodij in naprav pa so bili rezultati
                    precej netočni. Večino najdišč so takrat le skicirali, za merjenje s teodoliti
                    so se odločili samo, ko je šlo za pomembnejša urbana središča. Za merjenje
                    najdišč so porabili veliko časa, natančnost meritev je bila precej slaba, kljub
                    tem težavam in nekaterim pomanjkljivostim pa je resnici na ljubo treba reči, da
                    so Ruppertovi <pb n="340" xml:id="pb.340"/><figure>
                        <graphic url="media/107.jpg"/>
                        <head>Prikaz lidarskega modela Chactúna z okolico. Glavni kompleks se nahaja
                            v zgornjem levem delu slike. Na modelu je lepo vidna tudi obredna
                            avenija, ki vodi čez mokrišče do jugovzhodnega kompleksa. Na terenskem
                            pregledu leta 2013 smo lahko le slutili njen točen potek.</head>
                    </figure>načrti presenetljivo točni. V kasnejših letih so sicer luč sveta
                    ugledali že boljši in predvsem natančnejši teodoliti, s katerimi se je dalo
                    meriti z napakami le nekaj ločnih sekund. Za te meritve si še vedno potreboval
                    več pripomočkov (npr. late), posebno zamudno je bilo preračunavanje dobljenih
                    meritev v koordinate točk in posledično kartiranje.</p>
                <p>Elektronski teodoliti, ki so se množičneje začeli uporabljati v osemdesetih letih
                    prejšnjega stoletja, so torej predstavljali ogromen skok v tehnologiji in
                    posledično napredek v hitrosti in natančnosti kartiranja. V zadnjih nekaj
                    desetletjih pa se je uveljavila tehnologija, ki je izpodrinila celo napredne
                    elektronske merilne inštrumente in zelo spremenila tudi naš način raziskovanja.
                    Tehnologiji pravimo <hi rend="italic">lidar </hi>(akronim iz angleških besed <hi
                        rend="italic">li</hi>ght <hi rend="italic">d</hi>etection <hi rend="italic"
                        >a</hi>nd <hi rend="italic">r</hi>anging), z njo merimo razdaljo do objekta
                    z laserskimi žarki. Z zračnim lidarjem (za snemanje se uporablja letalo) lahko
                    posnamemo poljubno območje na Zemlji, za katerega pridobimo digitalni oblak točk
                    s koordinatami. S posebnimi filtri lahko oblak točk klasificiramo na talne točke
                    (v našem primeru so bile to točke, ki ležijo na tleh oziroma na stavbah) in
                    ostale točke (večinoma so to <pb n="341" xml:id="pb.341"/><figure>
                        <graphic url="media/108.jpg"/>
                        <head>Senčen lidarski model območja jugovzhodno od Chactúna. Poleg manjših
                            stavb je mogoče videti zidove poljske razdelitve, kamnolome, poljedelske
                            terase in mrežo kanalov v mokrišču.</head>
                    </figure>točke na vegetaciji). S talnimi točkami lahko izdelamo digitalni model
                    višin, na katerem je lepo razvidna konfiguracija terena in stavbe na njem.</p>
                <p>Tehnologija je kot nalašč za iskanje arheoloških ostankov pod gosto jukatansko
                    vegetacijo! Lidarja smo se poslužili tudi v zadnjih dveh terenskih sezonah v
                    letih 2017 in 2018, ki sicer v pričujoči knjigi nista opisani. Posneli smo
                    precejšnji del severne Calakmulske biosfere skupaj s tremi najdišči, ki smo jih
                    odkrili v prejšnjih sezonah. Na pridobljenem modelu so se prikazale prav vse
                    stavbe območja, ki bi jih lahko iskali več mesecev oziroma kar let. Vse ruševine
                    so bile v merilu in na pravih geografskih koordinatah. Z lidarskim snemanjem je
                    praktično odpadlo merjenje s teodolitom, poleg tega pa smo razpolagali še s
                    celotno konfiguracijo terena. Kaj boljšega, kar bi lahko zamenjalo to
                    tehnologijo, si res težko predstavljam. Ker smo model najdišč že imeli, nam je
                    torej preostalo le še terensko pregledovanje, s katerim smo preverjali
                    prisotnost starih majevskih spomenikov, ki jih z lidarjem ne dobimo, in
                    preverjanjem samega lidarskega modela najdišč.</p>
                <pb n="342" xml:id="pb.342"/>
                <p>Lidar je čudovita tehnologija, poda marsikatero informacijo, ki bi jo s terenskim
                    prečesavanjem le stežka dobili. Z njo lahko zaznamo tako goste urbane predele
                    kot kmetijsko bolj intenzivno izkoriščana območja stare majevske pokrajine. Na
                    generiranem modelu se pokaže celotna majevska kulturna pokrajina, ki vključuje
                    terase, poti, dvorišča in zajetja vode. Že vnaprejšnji vpogled v to pokrajino
                    preko lidarskega modela sicer vzame romantični čar odkrivanja neznanih predelov
                    v srcu tropskega pragozda, kljub temu pa lidar ne pokaže vsega. Glavna naloga
                    arheologov ostaja pregledovanje rušečih se staromajevskih stavb, spomenikov, ki
                    se nahajajo na obredno pomembnih trgih ali ob poteh ter zbiralnikov vode ali
                    celo jam, ki so jih uporabljala skrivnostna mezoameriška ljudstva. Veliko dela
                    bo še potrebno, predvsem pri izkopavanjih, ki bodo razkrila marsikatero
                    skrivnost.</p>
                <p>Ivan se v šali sicer pritožuje, da z lidarjem pregledujemo le še vasi in obrobne
                    drobnarije. Odkritja impozantnih velikih stavb, ki se raziskovalcu nenadoma
                    prikažejo sredi džungle, so morda res le še preteklost. A divjina
                    srednjeameriškega pragozda je še vedno polna skrivnosti in verjamem, da bodo
                    pomembno vlogo pri njihovem odstiranju še naprej igrali tudi Ivan in njegova
                    ekipa. Izzivov mu vsekakor še ni zmanjkalo.</p>
                <p><hi rend="italic"> Dr. Aleš Marsetič je zaposlen na Inštitutu za antropološke in
                        prostorske študije ZRC SAZU. Leta 2017 je prejel srebrni znak ZRC SAZU za
                        inovativne raziskovalne dosežke na področju geometričnih popravkov podatkov
                        daljinskega zaznavanja. Terenskih odprav Ivana Šprajca se udeležuje od leta
                        2007, sodeluje pa tudi pri projektiranju in izdelavi prvega slovenskega
                        satelita.</hi></p>
            </div>
            <div type="covers" corresp="back_in">
                <figure>
                    <graphic url="media/000c.jpg"/>
                </figure>
            </div>
            <div type="covers" corresp="back_out">
                <p>Ivan Šprajc je eden vodilnih svetovnih strokovnjakov za arheologijo Majev in
                    arheoastronomijo Mezoamerike. To je druga, razširjena izdaja njegovih zanimivih
                    prigod ob odkrivanju majevske zapuščine sredi mehiške džungle.</p>
                <figure>
                    <graphic url="media/000d.jpg"/>
                </figure>
            </div>
        </back>
    </text>
</TEI>
