<html xmlns="http://www.w3.org/1999/xhtml"><head><!--THIS FILE IS GENERATED FROM AN XML MASTER. DO NOT EDIT (2)--><title> </title><meta name="author" content=""/><meta name="generator" content="Text Encoding Initiative Consortium XSLT stylesheets"/><meta charset="utf-8"/><link href="stylesheet.css" rel="stylesheet" type="text/css"/><link href="print.css" rel="stylesheet" type="text/css" media="print"/></head><body id="TOP"><div class="teidiv"><h1 class="maintitle"> </h1><div class="ss1" id="index-body.1_div.1"><h2> </h2><div lang="it" class="ss2" id="FRS1"><div class="pagebreak" id="pb.7"> [7] </div><h2 lang="it"><span class="head"><span style="font-weight:bold">1</span> Il castello di Bombavello</span></h2><div class="figure"><audio controls=""><source src="media/01FR.mp3" type="audio/mpeg"/></audio></div><div class="opener">Pasqua Di Lenardo — Paska Dulica</div><p>C’era una volta un principe, il figlio di un re. Allora questo principe andò a caccia su una riviera e, dopo aver camminato un bel po’, arrivò in un punto da cui vide qualcosa volare nell’aria: erano tre fanciulle che volavano e, arrivate sulla riva, si spogliarono, mentre lui andò a nascondersi perché non lo vedessero. Tolti i vestiti rimasero in costume da bagno: due posarono il vestito nello stesso posto e una lo posò da un’altra parte. Dopo essersi tuffate nell’acqua, si misero a nuotare come pesci e il principe stava ad osservarle. Quando si furono allontanate abbastanza, il principe andò sulla riva a prendere il vestito della fanciulla che lo aveva lasciato in disparte e scappò via con il vestito. Allora disse:</p><p>“Eh, quando ritorneranno indietro voglio proprio vedere cosa faranno, cosa indosserà quella senza il vestito”.</p><p>Rimasero a lungo nell’acqua, forse un’ora e, dopo aver fatto il bagno, ritornarono sulla riva ma soltanto due ritrovarono subito il vestito, quelle che lo avevano messo insieme, mentre quella che lo aveva lasciato in disparte andò a cercarlo senza però riuscire a trovarlo.</p><p>“Povera me” disse, “e adesso come posso ritornare a casa senza vestito!?”</p><p>“Ma chi può averlo preso, guarda bene, forse l’hai messo da qualche parte, continua a cercare!”</p><p>“Ah no” disse, “l’ho messo qui ma il vestito non c’è”.</p><p>“Povera me, l’hanno portato via” disse, “di sicuro è stato qualcuno, e adesso come posso ritornare a casa con voi?”</p><p>“Ascolta” dissero, “tu stai qui e noi due andiamo a casa a prenderti un altro vestito!”</p><p>Le altre due allora si vestirono e con quei vestiti potevano volare; quella senza vestito rimase lì, mentre le altre due volarono via. Dopo che se ne furono andate dalla spiaggia, il principe si avvicinò alla ragazza che era seduta in riva al mare e stava piangendo. Quando si accorse di lui, disse:</p><p>“Sei stato forse tu a nascondermi il vestito, me l’hai portato via? Ma chi sei?” disse.</p><p><span class="pagebreak" id="pb.8"> [8] </span>Lui replicò:</p><p>“Sono il principe, il figlio del re” disse, “ti ho preso io il vestito, ma” disse, “ora io e te ci sposeremo e tu mi seguirai!”</p><p>“Ma come!” esclamò e alla fine, sentendo che era principe, disse: “Ebbene sì” disse.</p><p>Allora prima di avviarsi, lui prese di nuovo il vestito che le aveva nascosto e disse:</p><p>“Adesso dobbiamo andare a sposarci!”</p><p>Sicché partirono e quando arrivarono dal re per fargli conoscere la fanciulla, il principe annunciò che l’avrebbe sposata. Il re ne fu contento e disse:</p><p>“Ebbene sposala!”</p><p>Insomma il vecchio era d’accordo e così si sposarono. Un giorno però il principe ricevette un telegramma dall’America, dove viveva un suo nipote, e questo nipote doveva sposarsi, tanto che al principe – che sarebbe stato suo zio – mandò l’invito di raggiungerlo laggiù:</p><p>“Dunque” disse “siccome ho ricevuto il telegramma, adesso devo partire per l’America”.</p><p>Allora disse a sua madre:</p><p>“Ora dovete mostrarle tutti i nostri beni, dove abbiamo le terre, la casa, le camere, tutto, dovete mostrare a mia moglie proprio tutto, perché non ha mai visto quello che possediamo. Erano già trascorse due settimane dal matrimonio e lei ancora non sapeva nulla:</p><p>“Va bene” disse la madre.</p><p>“Le mostrerete tutto ciò che è in casa, tutti i mobili, proprio tutto, ma” disse lui, “vedete questo comò, soltanto ciò che è dentro questo cassetto non dovete mostrale, tutto il resto sì”.</p><p>“D’accordo” rispose lei.</p><p>Allora il principe partì per l’America e nel frattempo la madre iniziò a mostrare alla nuora tutto ciò che possedevano: le terre, la dimora, insomma tutti i loro possedimenti. Quando arrivarono davanti al comò pensò:</p><p>‘Adesso’ disse fra sé, ‘avendole mostrato tutto ciò che possediamo in casa, dirà che non voglio mostrarle il comò e i cassetti’ pensò, ‘chissà cosa dirà, si chiederà il perché di questo’.</p><p>Allora andò ad aprire anche quel cassetto e disse:</p><p>“Cos’è in fondo” disse, “lo aprirò lo stesso, così vede anche ciò che è lì dentro”.</p><p><span class="pagebreak" id="pb.9"> [9] </span>Così aprì anche quel cassetto e nel cassetto c’era un bellissimo vestito. “Oh” disse, “che bel vestito” e aggiunse, “di chi sarà mai questo vestito?” disse.</p><p>La sposa disse: “E’ mio”.</p><p>Infatto lo riconobbe subito essendo proprio il vestito che suo marito prima le aveva nascosto e poi messo lì dentro.</p><p>“Oh” disse, “indossalo e fammi vedere come ti sta che non ho mai visto questo vestito”.</p><p>“Beh” replicò la nuora, “perché no, lo indosserò”. E così andò a indossare il vestito.</p><p>“Ma come sei bella” disse la regina, “ora che indossi questo vestito, sei proprio bella. Eri bella prima ma ora sei ancora più bella!”</p><p>“Davvero” disse.</p><p>La giovane però era furba e andò alla finestra – la vecchia nemmeno poteva immaginarlo – ma la finestra non aveva sbarre e via! Con il suo bel vestito prese il volo. Volò, volò via lontano fino al castello di Bombavello, che era la sua dimora, e così se ne andò.</p><p>“Povera me” disse la regina, “che cosa mai ho fatto! E quando mio figlio ritornerà – mi aveva avvisato di non aprirle quel cassetto – che cosa gli dirò, ora che ritorna dall’America? Come glielo devo spiegare adesso?”</p><p>Infatti, dopo un po’ di tempo il principe ritornò e, certo, la sua sposa non c’era più, se n’era andata. E quando arrivò, la madre fu costretta a dirgli cosa era accaduto, allora disse:</p><p>“Le ho mostrato tutto e anche questo cassetto, altrimenti mi avrebbe chiesto perché non glielo mostro, e dentro c’era un bel vestito, l’ha indossato ed è volata via”.</p><p>“Ecco, vi avevo detto di non mostrarglielo! Ma cosa avete fatto, avete sbagliato!” esclamò, “adesso se n’è andata e non la rivedrò più, così” disse, “me ne vado anch’io”.</p><p>E andò a sellare due cavalli dicendo: “Ora vado!”</p><p>Dopo aver preso i due cavalli disse:</p><p>“Se mi vedrete tornare indietro, bene, altrimenti non aspettatemi!”.</p><p>Sicché il principe partì con i cavalli e di sera giunse in un bosco dove vide una luce lontano lontano. Allora arrivò in quel bosco e lì c’era un… era come un mago. Bussò alla porta della sua casetta, e quello disse:</p><p><span class="pagebreak" id="pb.10"> [10] </span>“Chi è?” L’altro rispose:</p><p>“Sono il principe, il figlio del re!”</p><p>“Ebbene” disse, “se sei il principe ti apro, ma se fossi stato un altro, ti avrei ammazzato”.</p><p>Allora gli aprì ed entrò. Il mago disse: “Dove stai andando?” disse.</p><p>“Vado a cercare mia moglie che è andata al castello di Bombavello. Forse voi sapete dove si trova questo castello perché io non so dov’è”.</p><p>“Ma” disse, “io non lo so, potrei però venire a sapere” disse, “dove si trova, perché” aggiunse, “ho degli uccelli che volano dappertutto e quelli potrebbero sapere dov’è”.</p><p>Allora emise un fischio facendo subito radunare lì moltissimi uccelli e chiese a tutti se per caso sapessero dove si trovava questo castello di Bombavello. Ma tutti tacerono perché nessuno sapeva dove si trovasse. Allora l’uomo disse:</p><p>“Voi dovete andare più avanti perché qui non sanno nulla” poi aggiunse, “ce n’è un altro in un bosco più in su, un mago che tiene ogni tipo di animale e lui forse sa qualcosa, visto che possiede animali più grandi”.</p><p>Allora il principe si mise di nuovo in cammino e da lontano vide una luce ma arrivò che era già notte. Viaggiava sempre con i suoi cavalli e quando arrivò sul posto, anche quel mago era già andato a dormire. Di nuovo dovette bussare e anche quello chiese:</p><p>“Chi sei tu che arrivi qui?” Anche a questi il giovane rispose:</p><p>“Sono il principe e vi chiedo di alzarvi e aprirmi!”</p><p>Allora si alzò e gli aprì la porta chiedendogli dove fosse diretto. Il principe disse:</p><p>“Vado in cerca del castello di Bombavello e chiedo a voi se sapete dove si trovi perché io non lo so”.</p><p>“Ma” disse, “io ho degli animali che forse sanno qualcosa che io non so” disse.</p><p>Allora anche questo mago si mise a fischiare e giunse una moltitudine di animali, di quelli grandi, insomma stavolta erano proprio bestie grandi. Chiese a questi animali se sapessero dove si trovava quel castello, ma non gli riferirono proprio nulla rispondendo soltanto che nemmeno loro lo sapevano. Il vecchio allora disse:</p><p><span class="pagebreak" id="pb.11"> [11] </span>“Ecco, nemmeno questi lo sanno”.</p><p>E aggiunse: “Dovete andare più avanti che ce n’è un altro e anche lui ha degli animali. Forse quelli sanno qualcosa”.</p><p>Allora il principe si incamminò e dopo aver attraversato monti e valli arrivò da quell’uomo e questo non era ancora andato a dormire. Infatti era sveglio e gli chiese:</p><p>“Dove sei diretto? Chi sei?” disse. Anche a questo ripeté le stesse parole:</p><p>“Sono il principe” disse, “sapete forse dove si trova il castello di Bombavello che sto cercando?”</p><p>L’altro rispose: “Ebbene” disse, “io non lo so ma” aggiunse, “ho delle aquile che forse sanno dove si trova quel castello perché sono continuamente in volo”. Allora uscì e anche lui si mise a fischiare facendo arrivare uno stuolo di aquile, erano proprio tante aquile e a tutte chiese se sapessero dove si trovava il castello. Ma nemmeno quelle lo sapevano.</p><p>“Comunque” disse, “ne mancano ancora due” disse, “mancano le due vecchie”.</p><p>Fischiò ancora una volta e arrivarono anche le ultime due. Chiese anche a queste se sapessero dove si trovava il castello di Bombavello”.</p><p>“Eh” dissero, “eravamo proprio ora in quel castello, arriviamo da lì”.</p><p>“Ah sì” disse, “allora” ordinò, “ora condurrete questo principe al castello, se una di voi riuscirà a trasportarlo”.</p><p>Quella più vecchia disse:</p><p>“Lo porterò io ma” disse, “ho bisogno di mangiare carne perché è lontano” poi aggiunse, “e dove posso trovare ora la carne?”</p><p>Allora il principe andò dall’aquila dicendo che, se aveva bisogno di carne, avrebbe ucciso un cavallo, e si chiese se per sfamarsi non fosse sufficiente un cavallo.</p><p>“Beh” disse l’aquila, “allora va bene”.</p><p>Aggiunse però che nel momento in cui non ne avesse avuto abbastanza, l’avrebbe lasciato cadere in aria. Allora il principe andò a uccidere uno dei cavalli e disse:</p><p>“Ne avrai abbastanza di uno? Altrimenti uccido anche l’altro”. “No, no” disse l’aquila, “uno basterà”.</p><p>Allora lasciò l’altro cavallo al mago, che era lì, e si mise a tagliare a pezzi la carne per metterla sull’aquila. Poi anche il principe dovette salire sull’aquila <span class="pagebreak" id="pb.12"> [12] </span>che prese il volo con la carne del cavallo, insomma, riusciva a trasportare tutto su di sé. Ogni volta che si voltava con il becco, lui doveva però gettargli in gola un pezzo di carne e così lei continuava a volare, tanto che volò finché, si capisce, non rimase senza carne. Non essendo ancora arrivati, l’aquila aveva fame e se non ci fosse stata più carne, lo avrebbe lasciato precipitare. Stavano per arrivare ma l’aquila era affamata. Allora cosa fece il principe? Si tagliò una coscia e la gettò nella gola dell’aquila affinché potesse cibarsi. Riuscì così a condurlo nelle vicinanze del castello lasciandolo però in un punto un po’ distante, perché proprio non ce la faceva a raggiungerlo. Allora disse:</p><p>“Ti lascio qui”.</p><p>Lo lasciò su un’altura e gli disse:</p><p>“Eccolo là il castello” e glielo indicò, “ma devi andarci quando farà buio e bada a non andarci di giorno!”</p><p>“Va bene” disse lui.</p><p>L’aquila lo lasciò lì e ritorno indietro. Quando si fece buio il principe si avvicinò piano piano, arrivò fino al portone e bussò. Si affacciò proprio sua moglie che lo riconobbe subito e gli disse:</p><p>“Oh” disse, “sei ritornato” disse, “devi entrare quando mio padre sarà andato a coricarsi, perché è ancora sveglio e rischi che vada in collera”.</p><p>Ma suo padre era un mago, il mago più potente di tutti: sapeva tutto. Il principe rispose che avrebbe fatto come diceva lei. Il vecchio allora se ne andò a dormire e lei disse – il principe se ne stava un po’ in disparte – , quando si fu coricato, disse:</p><p>“Vieni che adesso è andato a dormire!”</p><p>E lì vicino c’erano tutte e tre le ragazze che erano volate sulla spiaggia, tutte e tre erano lì. Il vecchio comunque aveva fiuto, del resto era un mago, così si alzò e si trovò davanti il principe, senza però sapere chi fosse. Allora chiese alle figlie:</p><p>“Cosa è venuto a fare questo qui? Cosa vuole, chi è?” Allora una disse: “Questo è il principe”.</p><p>“E perché è venuto qui?”</p><p>Il principe disse che era venuto a chiedere una figlia in sposa, e gli chiese di concedergliene una. Quando udì che era il principe disse:</p><p>“Beh” disse il mago, “perché no! Gli concederò una figlia. Però” disse, “deve compiere tre lavori”.</p><p>L’altro gli promise di farlo se sarebbe stato capace. Allora il giorno dopo il mago accompagnò il principe in un bosco, aveva un bosco molto molto <span class="pagebreak" id="pb.13"> [13] </span>grande, gli consegnò un’accetta e una sega di legno – tutto era di legno, anche il piccone – poi disse:</p><p>“Adesso inizia a tagliare il bosco, entro stasera dovrà essere tutto tagliato con l’accetta di legno e” aggiunse, “devi estrarre anche le radici e mettere tutto in un mucchio, anche la ramaglia, e quando arriverò io, tutto dovrà essere già accatastato. Devi compiere questo lavoro!”</p><p>Il giovane non sapeva nemmeno cosa rispondere. Allora disse: “Ebbene, farò come potrò”.</p><p>A mezzogiorno qualcuno doveva portargli il desinare e fu sua moglie a portarglielo – era quella a cui aveva nascosto il vestito – e quando arrivò con il cibo, lui disse:</p><p>“Insomma” disse, “tuo padre ha detto che devo tagliargli il bosco, ma guarda qui che attrezzi mi ha dato: un’accetta e una sega di legno. Come posso lavorare con questi attrezzi!?”</p><p>Lei allora rispose:</p><p>“Tu bada a mangiare, il resto è affar mio”.</p><p>Lui mangiò e quando fu sera, trovò tutto accatastato, tutto tagliato. Era stata lei che… insomma anche lei era una maga e in un istante il bosco era tutto tagliato. Fu solo opera di lei che aveva usato l’accetta e così quando la sera arrivò il padre, vedendo il lavoro, disse:</p><p>“Oh,” disse, “adesso va bene”.</p><p>Era soddisfatto che il bosco fosse tagliato: “Sì, hai portato a termine il primo lavoro,” e aggiunse, “domani però devi farmene un altro”.</p><p>“Va bene”.</p><p>Il mago possedeva un grande lago e disse: “Domani devi prosciugarmi il lago!”</p><p>Allora gli consegnò un mestolo forato e gli consegnò anche un setaccio dicendogli:</p><p>“Ecco, per stasera deve essere tutto secco!”</p><p>“Sì, sì, d’accordo”.</p><p>Sapete bene che con un mestolo forato… e così:</p><p>“Ahimè, anche questo lavoro mi tocca fare!” disse il principe.</p><p>E così, quandò fu mezzogiorno, sua moglie gli portò di nuovo il desinare.</p><p>Arrivata lì, lui disse:</p><p>“Guarda un po’ qui” disse, “devo prosciugare il lago ma guarda che attrezzi mi ha consegnato”.</p><p><span class="pagebreak" id="pb.14"> [14] </span>Lei rispose:</p><p>“Tu bada a mangiare!”</p><p>Mentre lui mangiava, lei prese una bacchetta e con quella bacchetta batté tre volte nel lago prosciugandolo, poi disse:</p><p>“Vedi adesso che è tutto asciutto, lo vedi?” Quando arrivò l’uomo, il mago insomma, disse:</p><p>“Oh” disse, “mi hai compiuto anche questo lavoro. Ecco, ora va proprio bene,” disse, “ma adesso devi compierne ancora uno”.</p><p>Si trattava però del lavoro più difficile che potesse esistere. Così il terzo giorno, lei sapeva anche questo, eh sì, la maga, sua moglie, sapeva anche questo, disse:</p><p>“Ascoltami bene, domani ti aspetta il lavoro più difficile. Mio padre dice che metterà ognuna di noi figlie in una cassa così che ognuna si troverà in una cassa, una cassa da morto, ma” disse, “le casse saranno tutte uguali, una identica all’altra” e precisò, “tu dovrai sceglierne una e ti capiterà che non saprai quale scegliere. Ebbene” disse, “devi scegliere la cassa su cui si poserà una piccola mosca, lì dentro ci sarò io, devi scegliere quella”.</p><p>Il giorno dopo il vecchio costruì tre casse, in ognuna mise una figlia e poi disse loro:</p><p>“Che non vi venga in mente di parlare, nemmeno fiatare,” disse, “dovete stare ferme ferme ferme lì dentro” disse, “così sceglierà quella che vuole”.</p><p>Allora lo chiamò e gli disse:</p><p>“Ecco qui, scegli adesso la figlia che vuoi!”</p><p>Ma le casse erano tutte uguali, una identica all’altra. Il principe rimase a lungo a guardare perché si trovavano in una stanza buia. Allora il mago vedendolo così ripeté:</p><p>“Scegli, adesso devi sceglierne una, perché stai tanto a guardare!?” disse. Essendo le casse una uguale all’altra, non sapeva proprio quale scegliere, intanto però prendeva tempo. Finalmente vide una piccola mosca camminare sopra la cassa che si trovava in mezzo. Il vecchio non se n’era accorto e il principe allora disse:</p><p>“Ecco, scelgo questa”.</p><p>Il vecchio allora pensò fra sé: ‘Mi porta via sempre la più bella’. Ma in effetti era la moglie del principe con cui era già d’accordo e così disse:</p><p>“Scelgo questa”. “Bene”.</p><p><span class="pagebreak" id="pb.15"> [15] </span>Ma il vecchio non era affatto contento: il principe gli aveva portato via la figlia più bella.</p><p>E comunque disse:</p><p>“Se hai scelto così” disse, “prenditi questa!”</p><p>“Allora” disse, “celebreremo le nozze ma non qui, festeggeremo nel mio paese” disse il principe, “e vi parteciperete anche voi naturalmente”.</p><p>“Certo” rispose il padre. Ma non era affatto contento che gli avesse portato via proprio quella figlia e, mentre se ne andava via, meditava di ucciderlo subito, prima che arrivasse a casa. La maga, la moglie del principe, comunque lo sapeva e disse:</p><p>“Anche se non sei sicuro che ti voglia uccidere” disse, “stasera alle undici dobbiamo andarcene”.</p><p>C’erano le finestre senza sbarre, sapete, quelle di ferro, e disse: “Lasciamo che intanto vada a dormire!”</p><p>Allora il vecchio andò a coricarsi e loro due si avvicinarono alla finestra.</p><p>Lei gli disse che aveva indossato il vestito che vola e così:</p><p>“Ti aggrapperai a me e quando saranno le undici, ce ne andremo”.</p><p>Allora quando… – il vecchio però era astuto e aveva fiutato l’imbroglio – quando furono le undici di sera lei andò alla finestra e via! Così presero il volo e volarono via oltre le montagne, poi lei gli disse:</p><p>“Ogni tanto devi girarti e quando vedi una nebbia, quando vedi una nebbia che ci insegue, avvertimi”.</p><p>Insomma volarono a lungo oltrepassando boschi e montagne. Lui, che stava aggrappato a lei, ogni tanto si girava:</p><p>“Guardi se arriva la nebbia, la vedi?” diceva lei. “No”.</p><p>“Vedi qualcosa?”</p><p>“No” diceva sempre di no.</p><p>Ma quando giunsero quasi in cima a una montagna, lei disse: “Vedi qualcosa?”</p><p>“Sì” disse, “adesso la nebbia è dietro di noi”. “Ecco” disse, “è mio padre che ci sta inseguendo”. Lei continuò:</p><p>“Prendi questa manciata di sale e quando si avvicina, gettala nella nebbia”.</p><p>Sicché quando la nebbia giunse proprio vicino, lui vi gettò dentro il sale e tutto si trasformò in montagne. Si capisce che il vecchio, dovendo attraver<span class="pagebreak" id="pb.16"> [16] </span>sare tutte quelle montagne, rimaneva indietro, mentre loro due guadagnavano strada e continuavano a volare. E mentre volavano via di nuovo lontano, lui continuava a voltarsi indietro:</p><p>“Vedi ancora qualcosa che ci segue? Lo vedi?”</p><p>“No, no”.</p><p>Intanto loro due si allontanavano. “Vedi qualcosa?”</p><p>Il principe disse: “Sì, sta arrivando di nuovo la nebbia, è ancora dietro di noi”.</p><p>Lei disse allora:</p><p>“Prendi ancora questa manciata di sale e gettagliela contro quando sarà vicino!”</p><p>Allora quando fu proprio vicino, gettò il sale nella nebbia e tutto si trasformò in bosco, tutto era bosco. E mentre lui tentava di attraversare di nuovo il bosco, chissà dove si trovavano loro due!</p><p>Così guadagnarono ancora strada e di nuovo si allontanarono assai. Da lì fino al luogo dove dimorava il principe, la nebbia non li inseguì più, sapete, perché ormai non poteva più raggiungerli. Il vecchio probabilmente perse tempo vagando per i boschi mentre ai due giovani, una volta arrivati alla dimora del principe, non rimase che festeggiare felici e contenti: in tutta la città sventolavano le bandiere e così la storia è finita.</p></div><div lang="it" class="ss2" id="FRS2"><div class="pagebreak" id="pb.17"> [17] </div><h2 lang="it"><span class="head"><span style="font-weight:bold">2</span> Quella del pesce</span></h2><div class="figure"><audio controls=""><source src="media/02FR.mp3" type="audio/mpeg"/></audio></div><div class="opener">Edda Di Lenardo Krukiž</div><p>Allora racconto quella del pesce. C’era un pescatore che aveva tre figlie e andava sempre a pesca ma un giorno non riuscì a pescare proprio nulla.</p><p>“Ahimè” disse, “care figliole, non so come potremo tirare avanti. Domani provo ancora una volta ad andare a pesca, altrimenti siamo costretti a chiedere la carità perché non abbiamo proprio nulla da mangiare in casa”.</p><p>“Va bene, padre, forse domani pescherete qualcosa”.</p><p>Così andò a pescare e rimase tutto il giorno in mare, ma la nassa era vuota, nessun pesce vi era rimasto imprigionato. Disse:</p><p>“Ebbene, in nome di Dio, getterò ancora una volta la nassa e forse prenderò qualcosa”.</p><p>E tutto d’un tratto tirò su un bel pesce, molto grosso, lo portò a casa e disse: “Oh, figlie mie, mi è capitata una grande fortuna, ho catturato un grosso pesce, molto molto grosso!”</p><p>“Bene padre, bene”.</p><p>“Domani, tu che sei la più grande” disse, “andrai a venderlo”. “D’accordo” rispose. E la mattina seguente disse: “Padre, lo porto a vendere”.</p><p>Era la figlia maggiore che per portarlo lo mise nella nassa e poi si incamminò. Dopo aver camminato a lungo, all’improvviso, lungo la strada il pesce inizò a parlare, disse:</p><p>“Gettatemi di nuovo in mare che vi coprirò d'oro e d'argento!”</p><p>La povera ragazza si spaventò e corse a casa: “Padre, padre ho paura!”</p><p>“Ma cosa è successo?”</p><p>“Il pesce parla!”</p><p>“Suvvia, sei matta o cosa!?”</p><p>“Maria, ecco, portalo tu il pesce allora”. “Sì, padre, datemelo pure”.</p><p>Ci andò anche la seconda figlia e, quando arrivò in mezzo al ponte, il pesce iniziò a parlare:</p><p><span class="pagebreak" id="pb.18"> [18] </span>“Gettatemi di nuovo in mare che vi coprirò d’oro e d’argento!”</p><p>Anche questa figlia ritornò a casa tutta spaventata e disse: “Padre, il pesce parla!”</p><p>“Cosa? Non è possibile! Allora Anna, prendi tu il pesce e portalo a vendere!”</p><p>Era la figlia più giovane.</p><p>Quando anche lei giunse sul ponte, il pesce ripeté:</p><p>“Gettatemi di nuovo in mare che vi coprirò d’oro e d’argento!” Ritornò a casa e disse:</p><p>“Padre, il pesce parla anche a me”.</p><p>“Va bene, allora gettiamolo di nuovo in mare!”</p><p>Sicché lo gettarono di nuovo in mare e così tirarono fuori un mucchio d’ oro e d’argento. Ma nella nassa c’ era di nuovo il pesce e disse:</p><p>“Ecco, adesso vi ho dato i soldi, sistematevi la casa, compratemi una vasca d’oro e versatemi ogni giorno acqua fresca, così resterò con voi”.</p><p>Insomma, il padre era felice, erano diventati ricchi; infatti si comprarono una casa e la sistemarono; al pesce comprarono una vasca d’ oro e così rimase molto tempo a casa loro. Un giorno il padre andò a cambiargli l’acqua e il pesce gli parlò:</p><p>“Ascoltate padre, chiedete alla figlia maggiore se vuole sposarmi”. “Sì, glielo chiederò”.</p><p>Andò allora dalla figlia maggiore e le chiese:</p><p>“Ascolta figlia, il pesce mi ha chiesto se vuoi prenderlo in sposo”.</p><p>“Suvvia padre, siete diventato matto? Vado piuttosto sul tetto e mi butto giù”.</p><p>Allora ritornò dal pesce a riferirgli: “Cosa ha detto?”</p><p>“Ha detto che piuttosto sale sul tetto e si butta giù”. “Chiedete allora alla figlia media”.</p><p>Il padre andò così dalla seconda figlia:</p><p>“Maria, il pesce mi ha chiesto se vuoi prenderlo in sposo”. “Ma siete pazzo, piuttosto mi butto dalla finestra”.</p><p>E così ritornò dal pesce: “Niente, ha detto che piuttosto si butta dalla finestra”.</p><p>“Beh, allora andate dalla più giovane”. Andò dalla più giovane:</p><p><span class="pagebreak" id="pb.19"> [19] </span>“Senti un po’, il pesce mi ha chiesto se vuoi prenderlo in sposo”. “Il pesce?” esclamò lei.</p><p>“Sì!”</p><p>“Sapete padre, il pesce ci ha aiutati, ora abbiamo una casa, abbiamo dei soldi: io mi sposerò con il pesce”.</p><p>“Ma sarà stregato! Perché parla quel pesce?”</p><p>“Io comunque sposerò quel pesce”.</p><p>Difatti sposò il pesce, tanto che arrivò il prete, li benedisse e poi andarono a dormire. E il pesce stava vicino a lei sulla sedia.</p><p>Infine, dato che il prete era venuto a benedirli, diventarono marito e moglie. Tutti però la deridevano, anche le sorelle, soltanto il padre era dell’idea che magari era vero quanto sua figlia pensava. Sicché andò a dormire e prese con sé una sedia, prese la vasca con il pesce e se lo tenne accanto. Allo scoccare della mezzanotte un bell’uomo si presentò alla porta e lei prese paura.</p><p>L’uomo disse: “Non devi avere paura, sono io, il pesce. Sono vittima di un incantesimo e non posso vedere la luce del sole. Posso stare vicino a te soltanto di notte e tu comunque sei mia moglie”.</p><p>Lei era felice perché si piacevano molto. Erano le tre di notte passate, il sole stava per sorgere e lui si trasformò di nuovo in pesce. E aggiunse: “Non essere triste, stasera ci vedremo di nuovo”.</p><p>In fin dei conti lei era contenta e trascorsero così molti mesi. La ragazza aveva una zia che un giorno andò a farle visita. La zia disse:</p><p>“Insomma, cara figliola, hai sposato un pesce e malgrado ciò sei così felice, ma come puoi essere felice se hai un pesce per marito!?”</p><p>“Un pesce? Ah zia, non è un pesce, a mezzanotte si trasforma in un bell’uomo!”</p><p>“Come fai a sapere che è bello, l’hai visto?”</p><p>“No, non mi è consentito, perché lui non può vedere la luce”.</p><p>“Ma come sei sciocca! Prendi una candela, accendila, mettila in una pignatta e nascondila. Quando si sarà addormentato accanto a te, tu alzati piano piano senza farti sentire, prendi la candela e così potrai vedere che aspetto ha”.</p><p>“Ebbene sì, avete ragione” e andò via.</p><p>Quando l’uomo ritornò da lei di nuovo si amarono, poi si addormentarono. Mentre lui dormiva lei allora si alzò, prese la candela e lo illuminò.</p><p>“Ah, moglie mia, che avete fatto, così non ci vedremo mai più!” e scomparve.</p><p><span class="pagebreak" id="pb.20"> [20] </span>Infatti non era né nella vasca né vicino a lei: se n’ era ritornato nel mare.</p><p>Non c’ era più.</p><p>La donna, fuori di sé, stava per impazzire ma attendeva un figlio e l’indomani andò da suo padre e gli disse:</p><p>“Padre mio caro, sorelle mie care, avrò un figlio da mio marito. Ho fatto quello che mi aveva detto la zia e ho acceso una candela per poter vedere com’ era: era bello come il sole ma ora è scomparso e se riuscirò a trovare mio marito, allora ci rivedremo, altrimenti mai più”.</p><p>Così salutò tutti e se ne andò. Camminando lungo la riva continuava a chiamarlo, ma da nessuna parte sentì la sua voce, né da nessuna parte vide il pesce. Difatti il povero pesce era di nuovo nel mare ma non stava affatto bene perché tutti gli altri pesci sapevano che non era uno di loro. Tutti volevano divorarlo e così scontava questa pena ingiusta dove poteva.</p><p>Sicché la donna continuò a camminare fin quando arrivò in un altro luogo ancora e lì chiese alla regina se sarebbe potuta rimanere con lei fino alla nascita del bambino.</p><p>“Sì” rispose la regina.</p><p>E così il tempo trascorse e naque un maschietto. La regina voleva loro bene e per accudire il bambino le concesse una governante. Il bambino dormiva in una cameretta e anche la madre aveva la propria; sicché quando scoccò la mezzanotte il marito si affacciò alla porta e si avvicinò alla culla, poi prese il bambino e iniziò a cullarlo dicendo:</p><p>“Dormi, dormi figlioletto mio, che le campane non suonino, che le luci non si accendano, che i galli non cantino, vorrei stare sempre a cullarti!”</p><p>E continuò in questo modo fino al sorgere del sole, poi depose il bambino nella culla e se ne andò.</p><p>Andò avanti così per molto molto tempo, finché un giorno la governante disse alla regina ciò che aveva sentito nella camera del bambino:</p><p>“Ma non può essere vero!”</p><p>“Sì invece, regina”.</p><p>Allora la regina andò dalla donna, le raccontò il fatto come riferitole dalla governante e decisero che quella notte sarebbero rimaste lì ad ascoltare.</p><p>“D’accordo!” dissero.</p><p><span class="pagebreak" id="pb.21"> [21] </span>Suonata la mezzanotte, le porte si aprirono, il marito si avvicinò alla culla e, come vi ho già detto, vi rimase fino al sorgere del sole, poi lo depose nella culla e scomparve.</p><p>La donna scoppiò in lacrime. La regina allora ordinò che tutti i galli fossero uccisi, che nessuna campana dovesse suonare e nessuna luce dovesse accendersi. Così rimasero ad ascoltare quello che sarebbe successo: nessuna campana suonò più, al mattino nessun gallo cantò più e nessuna luce doveva accendersi.</p><p>“Adesso,” dissero, “staremo a vedere cosa succederà stanotte”.</p><p>E così, allo scoccare della mezzanotte, l’uomo di nuovo entrò e si avvicinò alla culla, prese il bambino e iniziò a cantare:</p><p>“Dormi, dormi figlioletto mio, che i galli non cantino, che le luci non si accendano, che le campane non suonino, vorrei stare sempre a cullarti!”</p><p>E nessun gallo cantò, nessuna luce si accese, nessuna campana suonò finché il sole non sorse. Ebbe ancora la forza di mettere il bambino nella culla e poi si accasciò sul letto addormentandosi. Dormì tre notti e tre giorni e quando si svegliò, si trovò da solo nella camera. Allora andò da lui la regina, che non lo conosceva, e lui le disse:</p><p>“Ascoltate regina, voi avevate un bambino che improvvisamente si perse”. “Sì”.</p><p>“Madre, guardate, quel bambino sono io. La donna che vive da voi è mia moglie e il bambino che cullavo è mio figlio. Adesso lo sapete, ritorniamo indietro a dire che sono salvo e che mio figlio mi ha salvato: la fortuna del mio futuro!”</p><p>Così tutti si misero in cammino e arrivarono a casa, dal padre di lei, il quale però conosceva soltanto sua figlia:</p><p>“Ecco, padre, ti presento mio marito e mio figlio”.</p><p>Quando le sorelle sentirono ciò, quella che aveva detto che si sarebbe gettata giù dalla casa, andò sul tetto e vi si gettò giù; quella che aveva detto che si sarebbe gettata dalla finestra, che non voleva sposare il pesce, si gettò dalla finestra. Sicché furono felici di essere potuti ritornare e di rimanere tutti insieme. E lui, il pesce, visse di nuovo vicino a sua madre, alla moglie e al bambino.</p></div><div lang="it" class="ss2" id="FRS3"><div class="pagebreak" id="pb.22"> [22] </div><h2 lang="it"><span class="head"><span style="font-weight:bold">3</span></span></h2><div class="figure"><audio controls=""><source src="media/03FR.mp3" type="audio/mpeg"/></audio></div><p>Il marito, la moglie e il diavolo</p><p>Marcellina Madotto — Ćikarïnawa</p><p>C’erano una volta un marito e una moglie che avevano dodici bambini e l’uomo, si capisce, era povero dato che avevano così tanti figli. Per avere almeno un po’ di companatico andava a pesca nei ruscelli ma la moglie di nuovo rimase incinta, aspettava di nuovo un bambino. Il marito però ancora non ne sapeva nulla perché lei aveva paura di dirglielo avendo già dodici figli, più lei tredici e lui quattordici, più quello che sarebbe nato. Preferiva tacere per non recar dispiacere anche a suo marito. Allora l’uomo, un giorno, ritornando dalla pesca, si trovò davanti un elegante signore. Questo signore lo salutò e gli chiese:</p><p>“Dove siete stato?”</p><p>L’uomo rispose: “Sono venuto a pescare qualche pesce per dare un po’ di companatico ai bambini” e aggiunse, “non posso lavorare da nessuna parte perché da nessuna parte c’è lavoro e abbiamo tanti bambini, non sappiamo come fare per sopravvivere!”</p><p>Siccome l’uomo si lamentava, il signore gli disse: “Se siete d’accordo, vi darò io i soldi che vi servono ma dovete promettermi una cosa che non sapete di avere in casa”.</p><p>“Ma come” disse, “io non so di qualcosa che ho in casa!?”</p><p>“Comunque” disse, “voi non lo sapete ma se me lo promettete” disse, “vi riempirò di denaro”.</p><p>“Beh” disse, “allora ve la darò” disse.</p><p>“Dunque” replicò il signore, “mi farò vivo fra un anno e un giorno”. Sicché gli diede molto denaro e l’uomo ritornò a casa tutto orgoglioso, consegnò a sua moglie i pesci e rovesciò i soldi sul tavolo dicendo: “Ecco, va’ a comprare di ogni cosa un po’ per sfamare almeno i piccoli che qui” disse, “non mangiamo mai abbastanza”.</p><p>La donna chiese: “Dove hai rubato questi soldi?” Lui rispose: “Non li ho rubati!”</p><p>“Ma, caro mio” disse, “dove nascondevi tutti questi soldi se non ne hai mai avuti: hai ucciso qualcuno, oppure sei stato a rubare da qualche parte? Li hai trovati o cosa?”</p><p><span class="pagebreak" id="pb.23"> [23] </span>L’uomo replicò: “Non ho né ucciso né rubato né li ho trovati” disse, “ritornando indietro dalla pesca ho incontrato un signore distinto che mi ha salutato e mi ha chiesto dove vado. Io gli ho raccontato come stanno le cose, che vado a pesca per sfamare i nostri figli e mi sono lamentato della nostra condizione. Lui mi ha detto che mi avrebbe dato molti soldi se gli avessi promesso una cosa che non sapevo di avere in casa” disse, “ma io so tutto quello che ho in casa. Alla fine gliel’ho promessa e lui mi ha dato i soldi”.</p><p>“Accidenti” disse lei, “ma sai che sono di nuovo incinta?”</p><p>L’uomo si colpì la testa con i pugni mettendosi a piangere: “Perdio” disse, “ma perché non me l’hai detto?”</p><p>“Mah” disse, “non volevo dirtelo per evitare di affliggere anche te”. Lui replicò: “Che dobbiamo fare allora?”</p><p>“Beh” disse lei, “zitto tu che è affar mio, lascia pure che venga” e aggiunse, “è sicuramente il diavolo”.</p><p>Intanto il tempo trascorreva finché giunse il nono mese e naque un maschietto. Allora naque questo maschietto ma, trascorso un anno e un giorno, videro quel signore presentarsi all’uscio: era venuto a prendersi il bambino.</p><p>La moglie gli disse: “Vi daremo il bambino, però dovete rispondere a tre indovinelli”.</p><p>Allora il diavolo disse: “Va bene”.</p><p>Così la donna andò su in camera, portò giù una gerla di lana nera e una gerla di lana bianca dicendo:</p><p>“Ecco qui, ora andate giù al ruscello: questa deve diventare bianca e quest’altra nera!”</p><p>Il diavolo allora prese prima quella nera e si mise a lavarla, la lavò talmente tanto e talmente tanto nel ruscello che più la lavava e più questa lana diventava nera.</p><p>“Ah, dannata donna” disse, “guarda qui, la lana diventa sempre più nera!”</p><p>Allora riportò a casa la lana e disse: “Cara padrona, questa lana io non riesco a lavarla. Datemi l’altra”.</p><p>Il diavolo, con la sua lunga lunga coda arrotolata, ritornò giù al ruscello con la lana bianca per lavarla, però più la lavava e la sbatteva, più la lana diventava bianca:</p><p>“Ma insomma” diceva il diavolo guardando su la donna, “è mai possibile che non riesca a indovinare queste cose io!?”</p><p>Ritornò su e disse: “Questa cosa io non riesco a farla diventare nera!”</p><p><span class="pagebreak" id="pb.24"> [24] </span>Lì era rimasto solo il marito, perché la moglie era andata nella stalla. Lì si sciolse i capelli, lasciandoli cadere lungo il corpo, e si spogliò. Prima però aveva avvisato il marito che il diavolo avrebbe dovuto indovinare quale animale ci fosse nella stalla.</p><p>“Se riuscite a indovinare, potete portare via il piccolo, ma se non indovinerete, il bambino resterà con noi” disse il marito.</p><p>“Sì, sì” disse il diavolo, “accompagnatemi nella stalla a vedere di che animale si tratta!”</p><p>E andarono nella stalla. Insomma la donna aveva lasciato cadere la chioma all’indietro e sul davanti le scendevano delle lunghe trecce. Il diavolo non faceva che guardare:</p><p>“Ma cosa può essere questo” disse, “come è fatto, non ho mai visto un animale simile: ha le mammelle davanti che penzolano, di dietro ha la coda e davanti o di dietro la barba. Ma come è fatto?” disse. “Io… tenetevi il bambino e tenetevi tutte le ragioni che” aggiunse, “non ho mai visto una bestia simile, pur avendo attraversato tutte le montagne, non ho mai visto una bestia simile!”</p><p>Ciò che non riesce a fare il diavolo, riesce la donna e così la storia è finita tanto che il diavolo se ne andò senza portarsi via il bambino.</p></div><div lang="it" class="ss2" id="FRS4"><div class="pagebreak" id="pb.25"> [25] </div><h2 lang="it"><span class="head"><span style="font-weight:bold">4</span> L’uomo che andò a vendere i buoi al mercato</span></h2><div class="figure"><audio controls=""><source src="media/04FR.mp3" type="audio/mpeg"/></audio></div><div class="opener">Valentina Pielich — Tïna Wajtawa</div><p>C’era una volta un uomo che aveva dei buoi molto belli e disse alla moglie:</p><p>“Domani è giorno di mercato e andrò a vendere i buoi.”</p><p>Così ci andò e riuscì a guadagnare un bel gruzzolo di soldi. Quando fece ritorno, portò i soldi nella stanza dove c’era la madia in cui si conservava la farina – sapete come erano le madie di un tempo dove si teneva la farina. Sicché li nascose proprio nella farina ma in quella casa avevano una fantesca e allevavano dei maiali. Il mattino seguente la donna si alzò di buon ora, prima del padrone, e velocemente prese della farina per cuocere ai maiali il pastone – o non so quale altra cosa – e glielo portò, sicché i maiali mangiarono la farina con tutto il portafoglio. La mattina, quando l’uomo si alzò, prima di tutto andò a guardare nella madia, ma aprendola non trovò più il portafoglio e disse:</p><p>“Qui” disse, “sono venuti i ladri ieri sera e mi hanno rubato il portafoglio” disse, “oppure è stata la serva a rubarmelo: c’è qualcosa che non va!”</p><p>La fantesca diceva di non essere stata lei, lui insisteva di sì ma lei continuava a negare.</p><p>“Allora sapete cosa faccio? Non mi resta che andare su dalla donna santa, che quella donna santa tutto sa e saprà anche dove sono finiti i soldi!”</p><p>Allora il povero uomo decise di partire e iniziò a salire sulla montagna dove viveva la donna santa. Quando arrivò su, lei era accanto al fuoco con una corona attorno al collo talmente lunga che arrivava fino giù a terra e si preparava a recitare il rosario. Lui la salutò e lei rispose:</p><p>“Come mai voi da queste parti?”</p><p>“Ahimè” disse, “ieri” disse, “ho venduto i buoi” disse, “ho portato i soldi a casa” aggiunse, “e li ho messi al sicuro” disse, “ma adesso,” continuò, “non riesco a più trovare i soldi da nessuna parte. Voi, voi sapete forse dirmi chi è stato a prenderli?” Infine aggiunse: “Io mi ammazzo, se non trovo quei soldi”.</p><p><span class="pagebreak" id="pb.26"> [26] </span>Allora la donna disse:</p><p>“Io” disse, “non posso dirvelo ora, dovete ritornare prima a casa!”</p><p>“Come a casa” disse, “non potete dirmelo subito?!”</p><p>“No” disse lei, “soltanto fra un’ora o due” disse, “saprò dirvi qualcosa.</p><p>Voi,” disse, “andate pure a casa e poi ritornate su”.</p><p>Allora l’uomo pensò:</p><p>‘Accidenti, mi tocca ritornare a casa!’</p><p>Lì dietro però c’era un capanno, sapete, era come una specie di ricovero, e pensò di nascondersi lì dentro affinché la donna non lo vedesse.</p><p>“Ebbene” replicò, “io scendo giù a casa” disse, “ma quando fra due o tre ore ritorno su” disse, “dovrete darmi una risposta”.</p><p>“Certo” rispose la donna.</p><p>Invece lui si nascose lì vicino e dopo un po’ di tempo, forse un quarto d’ora o mezz’ora, sentì dei rumori e vide la donna uscire di casa tutta arruffata fischiando talmente forte da rompergli i timpani, dato che lui si trovava in quel capanno – non so come si chiama – in quel ricovero.</p><p>“Perbacco” disse, “è un brutto segno!”</p><p>La donna si fermò un attimo per accertarsi che nessuno la vedesse: non c’era nessuno, allora si mise di nuovo a fischare ancora più forte di prima.</p><p>“Qui” disse, “le cose si mettono male” pensò l’uomo. “Beh,” disse, “staremo a vedere cosa succede!”</p><p>Dopo che la donna ebbe fischiato nuovamente, sentì uno scalpitio e arrivò un caprone.</p><p>“Quale è il problema di cui mi devi parlare” chiese, “che la prima volta che hai fischiato mi trovano oltre nove montagne, la seconda volta” disse, “mi trovavo oltre cinque montagne e ora” disse, “la terza volta sono arrivato qui?”</p><p>“Mah, le cose stanno così e così:” disse lei, “ieri” continuò, “un uomo ha venduto i buoi e” disse, “li ha portati a casa mettendoli al sicuro ma ora non trova più i soldi da nessuna parte! Devi sapermi a dire chi glieli ha rubati”.</p><p>Lui allora rispose: “Quando verrà su, ditegli che il maiale, quello medio – in quella casa allevavano maiali e la fantesca dopo essersi alzata, aveva messo la farina nel trogolo – il maiale, quello medio, li ha nello stomaco, tutti quanti, come quando li aveva guadagnati”.</p><p>Allora l’uomo, sentendo ciò, non volle più ritornare dalla donna ma scese subito a casa attraverso il bosco. Andò a prendere il coltello per uccidere il <span class="pagebreak" id="pb.27"> [27] </span>maiale e dopo averlo squartato ne estrasse il portafoglio ancora intero. Poi andò a raccontare in tutto il circondario di quella donna santa che chiamava il diavolo per sapere chi fosse stato a rubare. Ecco, così è stato e adesso la storia è finita. Allora si venne a sapere di quale santa donna si trattasse, così nessuno andò più lassù.</p></div><div lang="it" class="ss2" id="FRS5"><div class="pagebreak" id="pb.28"> [28] </div><h2 lang="it"><span class="head"><span style="font-weight:bold">5</span> Gardiniza e la formica</span></h2><div class="figure"><audio controls=""><source src="media/05FR.mp3" type="audio/mpeg"/></audio></div><div class="opener">Vito Chinese Hoģin</div><p>C’era una donna anziana che viveva fuori dal paese e per attingere l’acqua doveva percorrere molta strada prima raggiungere un luogo lontano, molto lontano. Un giorno cadde la neve, la donna prese i secchi e andò ad attingere l’acqua. Quando ritornò a casa vide qualcosa dietro il focolare e disse:</p><p>“Chi sei tu là dietro il focolare? Esci da casa mia che abito io qui!” Ma la gardina mostrava i denti.</p><p>“Va’ fuori di qui altrimenti vado a cercare rinforzi!”</p><p>Ma la gardina non aveva intenzione di andarsene, dietro il focolare stava al calduccio e continuava a mostrare i denti. La povera donna andò a cercare degli uomini che la aiutassero ma non riuscirono a cacciarla fuori. Andò allora a chiedere aiuto al cervo, all’orso, al lupo, insomma mise insieme tutte le forze possibili che iniziarono a picchiare la gardina lì dentro in casa, ma niente da fare. Giacché nemmeno questi ci riuscirono, ognuno se ne andò per la sua strada lasciando lì la vecchia che, piangendo, si mise a vagare fra gli abeti nella neve.</p><p>Lì c’era la formica: “Perché mai piangete padrona?”</p><p>La vecchia rispose: “Non dovrei forse piangere che ho la gardiniza in casa?”</p><p>“Oh” disse la formica, “se è solo per questo, verrò io a cacciarla fuori!”</p><p>Sentendo ciò la vecchia, nonostante fosse così afflitta, si mise a ridere, si mise proprio a ridere: “Ma come, se ho chiamato non so quanti uomini che l’hanno picchiata con forche e badili, eppure non ha voluto andarsene! Come puoi cacciarla via tu che sei la più piccola?”</p><p>“Non preoccupatevi, in un attimo la gardiniza sarà cacciata fuori, mostratemi soltanto dove abitate.”</p><p>Sicché andò su a casa. Arrivata su, la formica stette ad osservare dall’uscio la gardiniza che si riscaldava dietro il focolare. Ma come ci sarebbe riuscita la formica? Eppure pian pianino salì prima sulla sedia piccola e poi su quella grande arrivando così dietro il focolare. Risalita sotto le gonne, punse la gardiniza nel sedere e quella balzò sulla sedia piccola.</p><p><span class="pagebreak" id="pb.29"> [29] </span>“Povera me” disse la vecchietta, “prima era dietro il focolare, adesso è addirittura saltata sulla sedia!”</p><p>Poi piano piano la formica girandole intorno si avvicinò e la punse di nuovo nel sedere: l’altra spiccò un salto sulla sedia grande.</p><p>La vecchietta disse: “Prima era solo sulla sedia piccola, ora è su quella grande, ma chi riuscirà mai a cacciarla fuori?”</p><p>Così la formica piano piano si avvicinò alla gardiniza e la punse nel sedere facendola balzare sulla madia.</p><p>Allora la vecchietta esclamò: “Ancora peggio, adesso è sulla madia!”</p><p>Comunque la formica piano piano, con la sua santa calma, si arrampicò di nuovo su e la punse ancora nel sedere: spiccò un salto fino sulla mensola. Quando fu sulla mensola, dove teneva i cocci, saltandoci sopra ruppe tutte le scodelle che, un tempo, erano di terracotta. La formica allora continuò ad andare piano piano su e giù, su e giù fin quando arrivò in cima pungenola di nuovo nel sedere: la gardiniza spiccò un salto finendo sull’uscio. Ah, la vecchietta che si trovava lì fuori era tutta felice di vedere la gardina sull’uscio, ma questa cercava di ritornare dietro il focolare. Veloce allora la formica scese giù e la punse ancora nel sedere facendola saltare in un profondo dirupo così che si ruppe il dente grande e, precipitando nel burrone, morì. Così la vecchietta fu contenta di aver cacciato fuori la gardiniza. E adesso la storia è finita.</p></div><div lang="it" class="ss2" id="FRS6"><div class="pagebreak" id="pb.30"> [30] </div><h2 lang="it"><span class="head"><span style="font-weight:bold">6</span> La volpe che voleva misurare il monte Stožje</span></h2><div class="figure"><audio controls=""><source src="media/06FR.mp3" type="audio/mpeg"/></audio></div><div class="opener">Anna Di Battista Fefawa</div><p>C’era una volta la volpe che non sapeva come procurarsi la carne per i suoi piccoli. Dunque un giorno partì e, dopo aver camminato a lungo, vide un gatto. Lo chiamò ma il gatto non volle andare giù dalla volpe perché aveva paura. La volpe allora gli disse:</p><p>“Vieni giù che non ti faccio niente” e poi aggiunse, “si dovrebbe misurare quella montagna là perché nessuno sa quanto è alta, ma” disse, “non possiamo farlo noi due da soli”.</p><p>E continuò dicendo:</p><p>“Tu lassù,” disse, “vedi se puoi convincere il gallo”.</p><p>Allora il gatto andò dal gallo e se lo maneggiò ben bene finché riuscì a convincerlo ad andarci insieme. Ma la volpe disse:</p><p>“Dobbiamo incamminarci stasera per essere lassù domattina, perché se ci andiamo domani, arriviamo in cima troppo stanchi per ritornare giù misurando la montagna”.</p><p>“Va bene” risposero. E così partirono la sera. Il gatto, bello sazio, e il gallo camminavano davanti ma la volpe rimaneva indietro perché la salita le aveva proprio mozzato il fiato. Ebbene quando arrivarono in cima disse:</p><p>“Povera me” disse la volpe, “io mi metto a dormire qui, sotto questa roccia e tu gatto” disse, “dove ti metti?”</p><p>“Raccolgo un po’ di foglie secche e mi ci corico dentro”.</p><p>E il gallo disse: “Io vado su quell’albero e dopo che avrò cantato tre volte, alzatevi che iniziamo a lavorare”.</p><p>“Bene” risposero.</p><p>Ma la volpe non si addormentò affatto perché aspettava soltanto che il gallo cantasse. Allora appena lo sentì cantare la prima volta, andò piano piano verso di lui per sentire bene in che punto cantava. Sicché quando cantò per la terza volta, riuscì a vedere dov’era, e intanto anche il gatto udì che il gallo cantava. Quando però il gallo scese a terra, poverino, la volpe lo afferrò.</p><p><span class="pagebreak" id="pb.31"> [31] </span>Si era stabilito che la volpe avrebbe scritto quanto è alta la montagna, il gatto – che era il geometra, visto tiene la coda sempre per aria – avrebbe dovuto misurarla, mentre il gallo – che ha il becco – avrebbe fatto i buchi per piantarvi i picchetti e poter così misurare la montagna fino ai piedi. Ma quando il gatto vide che la volpe si stava mangiando il gallo, arrotolò la coda e se ritornò giù a gambe levate. Così non si saprà mai quanto è alta quella montagna.</p></div><div lang="it" class="ss2" id="FRS7"><div class="pagebreak" id="pb.32"> [32] </div><h2 lang="it"><span class="head"><span style="font-weight:bold">7</span> A casa, a casa Bruna, Maura!</span></h2><div class="figure"><audio controls=""><source src="media/07FR.mp3" type="audio/mpeg"/></audio></div><div class="opener">Maria Paletti Rozaljina</div><p>C’era una volta una donna anziana, una del nostro paese, che a Carnizza aveva uno stavolo dove teneva le mucche, il maiale, i vitelli, le pecore, le capre e anche le galline: teneva lì tutto il suo bestiame. Ebbene, sapete, invece di ricondurre le bestie a valle per la festa della Madonna di settembre, come noi diciamo per l’otto settembre, vi rimase fino al tardo autunno. Lassù era ormai sola e lasciava pascolare le mucche ovunque, a destra e a sinistra.</p><p>Le mucche infatti le davano ancora molto latte perché mangiavano l’ultima erba in malga, sapete. Così il tempo passava e giunse il mese di ottobre che la donna era sempre lassù a Carnizza. Allora sapete, una sera mentre filava la lana avvolgendola in matasse, alla luce di un lanternino tutto crepato e scrostato, insomma mentre filava la lana, sentì una voce gridare da un po’ più lontano:</p><p>“A casa, a casa Minia, a casa Bruna, Maura!”</p><p>La voce gridava il nome delle mucche che si chiamavano appunto Bruna e l’altra Maura.</p><p><span style="font-style:italic">E lei era Minia.</span></p><p>Sì, lei si chiamava Minia.</p><p>Allora la donna – si sapeva che non aveva paura di niente e di nessuno – rispose gridando:</p><p>“Finisco ancora questo gomitolo, poi vado a dormire!”</p><p>Dopo aver terminato l’ultimo gomitolo infatti andò a dormire ma il mattino seguente, quando si alzò, era caduta talmente tanta neve che le arrivava fino al ginocchio e non poteva nemmeno entrare nella stalla. Fu costretta, povera donna, a mettersi a spalare la neve almeno per entrare e dar da mangiare alle mucche. Una addirittura aveva appena partorito. Giù al paese aveva molti figli, ne aveva sei, e quando si accorsero che era caduta la neve – infatti cadde fino qui in paese anche se solo un pochino –, si immaginarono quanta ne era caduta lassù a Carnizza che è più in alto. Lo sapete, dato che ci siete stato anche voi.</p><p><span class="pagebreak" id="pb.33"> [33] </span>Sicché presero con sé delle gerle di ogni tipo, quelle grandi, quelle piccole e altre ancora, poi andarono su. Dovettero mettersi gli stivali e, una volta arrivati su, trovarono la donna in lacrime. Allora uno prese il maiale, l’altro dovette prendere su le galline, l’altro ancora raccogliere gli attrezzi e uno la donna stessa. Così, dopo aver messo la catena al collo delle mucche, si incamminarono verso casa. Giù in paese la gente diceva: “Beh, è conciata bene quella donna lassù!” La donna comunque era già ritornata giù, ma non era ritornata giù al paese, bensì nello stavolo che avevano qui oltre il fiume, dove hanno poi ricoverato anche le mucche. Da lì la donna fece ritorno al paese quasi a Natale e così la storia è finita.</p><div class="pagebreak" id="pb.34"> [34] </div></div></div></div></body></html>