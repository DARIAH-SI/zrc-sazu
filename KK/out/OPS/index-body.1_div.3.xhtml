<html xmlns="http://www.w3.org/1999/xhtml"><head><!--THIS FILE IS GENERATED FROM AN XML MASTER. DO NOT EDIT (2)--><title>SPOPAD ZA NEMČIJO  ZUNANJEPOLITIČNE IN VOJAŠKE OKOLIŠČINE PRUSKO-AVSTRIJSKE VOJNE LETA 1866</title><meta name="author" content="Karl Kastl"/><meta name="generator" content="Text Encoding Initiative Consortium XSLT stylesheets"/><meta charset="utf-8"/><link href="stylesheet.css" rel="stylesheet" type="text/css"/><link href="print.css" rel="stylesheet" type="text/css" media="print"/></head><body id="TOP"><div class="teidiv"><h1 class="maintitle"><span class="head"><span style="font-weight:bold">SPOPAD ZA NEMČIJO</span> <br/>ZUNANJEPOLITIČNE IN VOJAŠKE OKOLIŠČINE PRUSKO-AVSTRIJSKE VOJNE LETA 1866</span></h1><div class="chapter" id="index-body.1_div.3"><div class="byline"><span class="docAuthor">ROK STERGAR</span></div><div class="pagebreak" id="pb.79"> [79] </div><div class="ss2" id="index-body.1_div.3_div.1"><h2><span class="head">Poraz!</span></h2><p>Ko se je junija leta 1866 začel spopad med Prusijo in Avstrijskim cesarstvom, so mnogi pričakovali, da bo habsburška država uspela premagati tekmico. Čeprav je bila leta 1859 poražena v vojni s Francijo in Piemontom, je še vedno veljala za veliko evropsko silo. Njen vojaški proračun je bil med najvišjimi na kontinentu, armada je bila številčnejša od pruske, sestavljali so jo izkušeni vojaki, medtem ko so se Prusi zanašali na rezerviste. Poleg tega je imela Avstrija na svoji strani večino nemških držav. Cesar Franc Jožef je – ne samo zaradi obveznega optimizma – v svojem nagovoru ob začetku vojne izrazil prepričanje, da se lahko zanese na "<span style="font-style:italic">Svojo junaško, na boj pripravljeno armado, to trdno gradbo, ob kteri se bode moč sovražnikov Avstrije razbila</span>«.<span id="ftn56_return"><a class="notelink" title="Novice: gospodarske, obrtniške in narodne, 20. junij 1866, str. 198, &#34;Svojim narodom«." href="#ftn56"><sup>1</sup></a></span> Podobnega mnenja so bili mnogi zunanji opazovalci. Friedrich Engels je bil le eden tistih, ki so bili prepričani, da je avstrijska vojska v vsem superiorna pruski.<span id="ftn57_return"><a class="notelink" title="Rothenberg, The Army of Francis Joseph, str. 66; Wawro, Warfare and Society, str. 85." href="#ftn57"><sup>2</sup></a></span> Za vojsko pruske zaveznice Italije pa je tako ali tako vladalo prepričanje, da bo "razpadla in zbežala po prvi bitki.«<span id="ftn58_return"><a class="notelink" title="Wawro, Austria Versus the Risorgimento, str. 21." href="#ftn58"><sup>3</sup></a></span></p><p>Toda pričakovanja so bila, vsaj kar se tiče severnega bojišča, zmotna. Prusi so hitro in razmeroma enostavno opravili z avstrijsko Severno armado pod poveljstvom strateško nebogljenega generala Ludwiga Benedeka in cesar Franc Jožef je bil prisiljen podpisati mirovni sporazum, s katerim je razpustil Nemško zvezo in Prusiji prepustil<span class="pagebreak" id="pb.80"> [80] </span></p><div class="figure"><img src="media/image3.png" alt="&#xA;                            " class="graphic"/><div class="caption"><span style="font-style:italic">Avstrijski cesar Franc Jožef (doprsni kip je leta 1901 izdelala Elza Kastl).</span></div></div><p>vodilno vlogo v Nemčiji. Ozemeljskim pridobitvam na račun habsburške monarhije se je Prusija odpovedala, da bi pomirila Francijo, vendar je poraženka morala odstopiti Benečijo Italiji, pruski zaveznici, ki je bila v vojni poražena tako na kopnem (bitka pri Custozi) kot na morju (bitka pri Visu).<span id="ftn59_return"><a class="notelink" title="Wawro, The Austro-Prussian War; Craig, The Battle of Königgrätz." href="#ftn59"><sup>4</sup></a></span> Toda če je bila pruska zmaga presenečenje za večino sodobnikov, pogled zgodovinarja razkrije, da ni bila naključna. Nasprotno, bila je rezultat premišljene pruske politike, v odločilnem trenutku podprte s superiorno vojaško silo. Seveda pa ni bila neizogibna! Razumevanje vsega dogajanja od poraza Napoleona do ustanovitve združene nemške države leta 1871 kot neizogibne poti k znanemu cilju je – kot je poudaril zgodovinar Hagen Schulze – teleološko in ne upošteva realnih alternativ. Te so pred letom 1866 vsekakor obstajale.<span id="ftn60_return"><a class="notelink" title="Schulze, The Course, str. 89." href="#ftn60"><sup>5</sup></a></span> <span class="pagebreak" id="pb.81"> [81] </span></p></div><div class="ss2" id="index-body.1_div.3_div.2"><h2><span class="head">Od dunajskega kongresa do revolucije 1848: prusko-avstrijsko rivalstvo v Nemčiji</span></h2><p>Različni pogledi na prihodnost so se oblikovali tudi v pruski politiki, saj niti ta ni bila premočrtna in brez omahovanj. Ne samo da se je prilagajala trenutnim razmeram, ampak tudi končni cilj ni bil vseskozi povsem isti. Generalno pa vseeno velja, da je bila vse od konca napoleonskih vojn usmerjena v okrepitev položaja Prusije v Nemčiji in si je zato prizadevala preoblikovati Nemško zvezo, ohlapno konfederacijo nemških držav, ustanovljeno na dunajskem kongresu leta 1815. Od ustanovitve je bila Avstrija vodilna sila Zveze, s čimer se ekonomsko vse močnejša Prusija ni bila pripravljena sprijazniti. Nemški prostor je videla kot naravno možnost lastne teritorialne zaokrožitve, kar bi ji omogočilo, da se povzpne med evropske sile prvega reda. Svoj položaj znotraj Zveze je Prusija sprva utrjevala predvsem na gospodarskem področju, saj ji je po letu 1833 uspelo večino nemških držav z izjemo Avstrije prepričati, da so se vključile v carinsko unijo. Ta sicer ni imela direktnih političnih učinkov, vendar je gospodarsko povezovanje, ki ga je olajšala tudi rastoča železniška mreža, krepilo občutek povezanosti pri prebivalstvu nekdaj samozadostnih pokrajin. Za rastoče meščanstvo je Nemčija postajala vse realnejši pojem. Avstrija, ki se kljub drugačnim predlogom kanclerja Metternicha v carinsko zvezo pod pruskim vodstvom ni hotela vključiti, je pri tem ostala ob strani.</p><p>Tako se je že pred sredo stoletja nakazovala malonemška opcija, to je združitev nemških držav okrog Prusije in brez Avstrijskega cesarstva.<span id="ftn61_return"><a class="notelink" title="Schulze, The Course, str. 77–79; Winkler, Der lange Weg, str. 85, 86; Koch, Österreich und der Deutsche Zollverein, str. 537–539." href="#ftn61"><sup>6</sup></a></span> Pokazalo se je, da je imel eden pruskih finančnih ministrov prav, ko je napovedal, da bo ekonomsko povezovanje prispevalo k nastanku Nemčije "pod prusko skrbjo in zaščito.«<span id="ftn62_return"><a class="notelink" title="Cit. pri Schulze, The Course, str. 77." href="#ftn62"><sup>7</sup></a></span> Pruske elite si namreč za združitev Nemčije niso prizadevale iz istih razlogov kot nemški nacionalisti, saj njihov cilj ni bila nacionalna država, utemeljena na suverenosti ljudstva. Prusi, tudi kralj Friderik Viljem IV., so sicer občasno pokazali simpatije do nemškega nacionalizma, toda prihodnjo Nemčijo so razumeli zlasti kot povečano Prusijo.</p></div><div class="ss2" id="index-body.1_div.3_div.3"><h2><span class="head">Revolucija in pruske ambicije v začetku petdesetih let 19. stoletja</span></h2><p>Vendar je bil pred izbruhom revolucije v pomladi leta 1848 resnejši poseg v razmerja moči v Nemški zvezi nemogoč. Habsburška monarhija in njen kancler Klemens Metternich nista nameravala dopustiti ne bistvene pruske okrepitve ne preurejanja Nemške zveze; Nemčijo je izkušeni politik še vedno videl le kot konfederacijo<span class="pagebreak" id="pb.82"> [82] </span> monarhičnih držav in državic, med katerimi ima Avstrija prvo besedo, medtem ko je imel združevanje Nemčije za "nevarno doktrino«.<span id="ftn63_return"><a class="notelink" title="Cit. pri Schulze, The Course, str. 78." href="#ftn63"><sup>8</sup></a></span> Dokler je bilo Avstrijsko cesarstvo nesporna prva sila Centralne Evrope, so se Prusi morali sprijazniti z omejenimi dosežki.</p><p>Priložnost za politično nadgradnjo gospodarske povezave po pruskih željah se je ponudila po revoluciji, ko je bila habsburška monarhija zelo oslabljena. Pruski kralj je sicer<span style="font-style:italic">–</span> zaradi nasprotovanja državi, utemeljeni na ljudski suverenosti, in tudi zaradi strahu pred vojno z Avstrijo ter jasnega ruskega svarila<span style="font-style:italic">–</span> zavrnil nemško cesarsko krono, ki so mu jo marca 1849 ponudili že precej obupani poslanci frankfurtskega parlamenta, a je Prusija položaj poskusila izkoristiti za okrepitev svoje vloge v Nemčiji. V letih 1849/50 se je lotila ustanavljanja federativne malonemške države, kar pa ni naletelo na podporo vseh članic zveze in so zato Prusi nekoliko zmanjšali svoje ambicije. Toda Avstrija se ni strinjala niti z erfurtsko unijo, okrepljeno povezavo med nekaterimi članicami Nemške zveze in Prusijo, in v jeseni 1850 sta se državi zato znašli na robu vojne. Znova močnemu Avstrijskemu cesarstvu, ki ga je podpirala tudi Rusija, se Prusi niso zmogli upreti, in so v jeseni 1850 od načrta odstopili. Niso pa se mu dokončno odpovedali.<span id="ftn64_return"><a class="notelink" title="Bridge, Österreich (-Ungarn), str. 210, 211; Kořalka, Deutschland, str. 21–25; Winkler, Der lange Weg, str. 122–127." href="#ftn64"><sup>9</sup></a></span></p><p>Tudi avstrijska premoč je bila bolj negotova, kot se je zdelo v jeseni 1850. Nerealizirane so ostale pobude ministrskega predsednika Felixa Schwarzenberga in finančnega ministra Karla Ludwiga Brucka, ki sta si prizadevala v Zvezo vključiti celotno Avstrijsko cesarstvo, da bi tako nastala država 70 milijonov in enotno carinsko območje. Ključno je bilo predvsem nasprotovanje Prusije, ki je v avstrijskih načrtih upravičeno videla veliko oviro za realizacijo malonemške rešitve. Zato je po porazu politične iniciative krepila svojo vlogo v carinski uniji, v katero se Avstriji ni uspelo vključiti. Posebno po smrti Felixa Schwarzenberga v pomladi 1852 avstrijska zunanja politika pruski ni mogla parirati, čeprav ji je občasno na pomoč priskočila tudi ruska. Do začetka šestdesetih let so se države carinske unije vse tesneje gospodarsko povezovale in doživljale hiter ekonomski razvoj, medtem ko so avstrijsko ekonomijo prizadele posledice svetovne gospodarske krize, ki se je začela po 1857.<span id="ftn65_return"><a class="notelink" title="Koch, Österreich und der Deutsche Zollverein, str. 539–548." href="#ftn65"><sup>10</sup></a></span></p></div><div class="ss2" id="index-body.1_div.3_div.4"><h2><span class="head">Avstrijski poraz v Severni Italiji leta 1859 in njegove posledice</span></h2><p>Dodatni udarec sta avstrijsko gospodarstvo in zunanjepolitični položaj države<span class="pagebreak" id="pb.83"> [83] </span> doživela z vojno v Severni Italiji leta 1859. Spopad je za cesarstvo, ki ga je prizadela gospodarska kriza in je bilo v veliki notranjepolitični krizi poleg tega pa tudi v slabi zunanjepolitični poziciji, posledici ne najbolj posrečenega delovanja v času krimske vojne, prišel v popolnoma napačnem trenutku. Izhodiščni položaj je še poslabšalo nespretno ravnanje avstrijske diplomacije tik pred izbruhom vojne. Ko je Piemont z mobilizacijo spretno izzval avstrijsko napoved vojne in vkorakanje avstrijskih čet, je Avstrija ostala povsem sama. Vojna ni bila obrambna, zato ni mogla računati na pomoč drugih držav Nemške zveze, konzervativna britanska vlada se ni mogla sklicevati na reševanje<span style="font-style:italic">statusa quo</span> iz leta 1815, ki mu je sicer bila naklonjena, Rusi pa tako ali tako niso bili pripravljeni pomagati državi, ki jim je po njihovem prepričanju v času krimske vojne zabodla nož v hrbet. Hkrati je Napoleon III. z avstrijskim napadom dobil povod za pomoč Piemontu in intervencijo v Italiji. Ko so bile nepripravljene avstrijske čete odločilno premagane pri Magenti in Solferinu, je Avstriji iz poraza pravzaprav uspelo izvleči več, kot je bilo mogoče pričakovati. Napoleonu III. – ta pa Piemontu – je sicer prepustila večino Lombardije, a je obdržala Benečijo in ključne trdnjave, s katerimi je obvladovala Severno Italijo.<span id="ftn66_return"><a class="notelink" title="Bridge, Österreich (-Ungarn), str. 220–223; Rothenberg, The Army of Francis Joseph, str. 51–55; Rumpler, Eine Chance, str. 369–372; Ara, Die Haltung I…" href="#ftn66"><sup>11</sup></a></span></p><p>Spodoben politični rezultat prepričljivega vojaškega poraza je bil eden izmed razlogov, zakaj je avstrijska zunanja politika po katastrofi leta 1859, ki je pripeljala tudi do ekonomskega kraha in konca neoabsolutističnega režima in s tem vrnitve k ustavnemu vladanju, še vedno vztrajala pri ohranjanju svojih pozicij v Italiji in Nemčiji. Pri tem je premalo upoštevala zunanjepolitično izoliranost države ter njeno gospodarsko in vojaško šibkost. Ta se je jasno pokazala v letih 1860/61, ko je v nasprotju s züriško mirovno pogodbo, sklenjeno po vojni 1859, pod piemontsko taktirko nastala združena Italija. Avstrija ni imela ne zaveznikov ne sile, da bi to preprečila, je pa še naprej trmasto zanikala novo dejstvo in nove države ni hotela priznati. Še manj se je bila pripravljena dokončno umakniti iz Severne Italije ter se tako izvleči iz položaja, ki je prinašal predvsem velike stroške in zunanjepolitična tveganja. To je bilo v nasprotju s cesarjevo predstavo o tem, kaj je v skladu z njegovo častjo, poleg tega so se na Dunaju bali, da bi priznanje nove nacionalne države in ureditev meje po nacionalnem principu okrepilo separatizem domačih južnoslovanskih in romunskih nacionalistov. Zdelo pa se je tudi, da se utegne nova Italija zaradi številnih notranjih težav kmalu sesuti sama vase.<span id="ftn67_return"><a class="notelink" title="Bridge, Österreich (-Ungarn), str. 223–226; Wawro, Austria Versus the Risorgimento, str. 7–29." href="#ftn67"><sup>12</sup></a></span></p><p>Tudi odnosi Avstrije s Prusijo, brez katere Avstrija ni mogla doseči nameravanih<span class="pagebreak" id="pb.84"> [84] </span></p><div class="figure"><img src="media/image4.png" alt="&#xA;                            " class="graphic"/><div class="caption"><span style="font-style:italic">Otto v. Bismarck (1815–1898).</span></div></div><p>sprememb znotraj Nemške zveze, so bili po porazu leta 1859 pomembno poslabšani. V Berlinu niso preslišali, da jih je Franc Jožef okrivil za polom v Severni Italiji, predvsem pa se je s prihodom zelo protiavstrijskega Otta Bismarcka na položaj ministrskega predsednika leta 1862 pruska politika še bolj ambiciozno lotila krepitve svojega položaja v Nemčiji. Bismarck se ni bal niti odkritega konflikta z Avstrijo, čemur se je pruska politika do tedaj poskušala izogniti. Že pred prevzemom mandata je Benjaminu Disraeliju, takrat opozicijskemu poslancu, povsem odkrito povedal, da namerava po prevzemu poslov čim prej dokončati reorganizacijo vojske in nato izrabiti primeren izgovor za napoved vojne Avstriji in združitev Nemčije pod pruskim vodstvom.<span id="ftn68_return"><a class="notelink" title="Steinberg,Bismarck, str. 174, 184; Schulze,The Course, str. 92." href="#ftn68"><sup>13</sup></a></span> Občasno brutalno odkriti, spet drugič spretno manipulativni nekdanji ambasador je v nekaj mesecih za svojo politiko pridobil novega kralja Viljema I. in ta se po njegovem nasvetu ni udeležil srečanja nemških knezov, ki so ga avgusta 1863 v Frankfurtu sklicali Avstrijci.<span id="ftn69_return"><a class="notelink" title="Bridge, Österreich (–Ungarn), str. 227; Kořalka, Deutschland, str. 35, 36; Steinberg, Bismarck, str. 196, 197." href="#ftn69"><sup>14</sup></a></span> Tako je pruska politika tudi simbolično pokazala, da<span class="pagebreak" id="pb.85"> [85] </span> nameravanih avstrijskih reform Zveze ne namerava podpreti in da namerava sama diktirati nadaljnji razvoj. Na Dunaju so kljub temu upali, da bodo Prusijo lahko pridobili za sodelovanje, kar je bilo izredno naivno.</p></div><div class="ss2" id="index-body.1_div.3_div.5"><h2><span class="head">Na poti v spopad</span></h2><p>Uspešno sodelovanje s Prusijo v spopadu z Dansko za Schleswig in Holstein leta 1864 je sprva sicer zbujalo vtis, da sta obe glavni nemški sili zmožni skupnega delovanja in da načrti Ballhausplatza stojijo na vsaj za silo trdnih temeljih. A kmalu po koncu spopadov se je pokazalo, da je bil vtis napačen. Bismarck, ki je leta 1864 Dunaju še ponujal delitev Nemčije na severno – prusko, in južno – avstrijsko, se v nadaljevanju ni več nameraval odpovedati pruski prevladi v Nemčiji in je bil kvečjemu pripravljen podpreti Avstrijo v Severni Italiji, če bi se sama umaknila iz Nemčije. Toda temu sta nasprotovala oba vladarja: Viljem I. svoje države ni nameraval zapletati v italijansko situacijo, Franc Jožef pa ni bil pripravljen na nikakršen kompromis v Nemčiji. Raje se je lotili pogovorov z madžarskimi nacionalisti, da bi odstranil grožnjo upora na Ogrskem in tako notranje okrepil državo. Po kratkem sodelovanju sta se obe glavni državi Nemške zveze spet znašli v antagonistični poziciji in na poti v odkrit konflikt.<span id="ftn70_return"><a class="notelink" title="Za predlog o delitvi Nemčije gl. Schulze,The Course, str. 90; Bridge, Österreich (-Ungarn), str. 228–30; Kořalka, Deutschland, str. 37–39." href="#ftn70"><sup>15</sup></a></span> Bismarckova napoved, da bo vprašanje nemške združitve treba rešiti<span style="font-style:italic">ferro et ignis</span>, kot je leta 1859 napisal v pismu prijatelju, oziroma s "krvjo in železom«, kar je povedal v svojem prvem govoru na položaju ministrskega predsednika, je postajala vse bolj realna.<span id="ftn71_return"><a class="notelink" title="Cit. pri Steinberg,Bismarck, str. 154, 180, 181." href="#ftn71"><sup>16</sup></a></span> Viljem I. je bil že od pomladi 1865 prepričan, da je napočil pravi trenutek za uresničitev pruskih ciljev v Nemčiji z vsemi sredstvi, tudi z vojaškimi, in avstrijski "nehvaležnosti in pretenzijam« ni bil več pripravljen popuščati.<span id="ftn72_return"><a class="notelink" title="Schulze-Wegener,Wilhelm I., str. 357, 358." href="#ftn72"><sup>17</sup></a></span></p><p>Položaj Avstrijskega cesarstva ob začetku nove krize kljub vsem težavam v preteklih desetletjih še zdaleč ni bil brezupen. Pragmatični Bismarck je sicer koketiral z nacionalisti, ki so si želeli ustanovitve nemške nacionalne države, vendar je po uvedbi ustavnega režima v Avstriji velik del nemških nacionalistov avstrijska prizadevanja po primatu v Nemčiji spremljal z večjo simpatijo kot pruska. Zaradi sodelovanja s carsko Rusijo in vse bolj avtoritarne notranje politike je namreč Prusija postajala poosebitev reakcionarnega militarizma. Zato so mnogi podpirali združevanje Nemčije pod avstrijsko taktirko, saj so pričakovali, da bo Dunaj uveljavil liberalni režim in imel več razumevanja za partikularizme, ki so bili tako pomemben del nemške<span class="pagebreak" id="pb.86"> [86] </span></p><div class="figure"><img src="media/image5.png" alt="&#xA;                            " class="graphic"/><div class="caption"><span style="font-style:italic">Pruski kralj in prvi nemški cesar Viljem I. (1797–1888).</span></div></div><p>politične tradicije. Časi, ko se je mnogim pripadnikom srednjega sloja zdelo, da je Otto Bismarck nekakšna reinkarnacija Aleksandra Makedonskega, severnjaka, ki je združil Grke, so minili.<span id="ftn73_return"><a class="notelink" title="Schulze, The Course, str. 86–88; Bridge, Österreich (-Ungarn), str. 227; Kořalka, Deutschland, str. 31–36." href="#ftn73"><sup>18</sup></a></span> Še več, maja 1866 je neki študent celo naredil atentat na predsednika pruske vlade, ki ga je imel za glavnega krivca za prihajajočo vojno med dvema nemškima državama.<span id="ftn74_return"><a class="notelink" title="Schulze-Wegener, Wilhelm I., str. 362." href="#ftn74"><sup>19</sup></a></span> Prusija ni izgubila le podpore meščanskih nacionalistov, ampak je njena odločnost v zahtevah po kontroli Schleswiga in Holsteina prestrašila tudi voditelje držav Nemške zveze. V sporu o prihodnjem statusu obeh dežel in reformi Nemške zveze so vse upoštevanja vredne nemške države podprle Avstrijo in Prusija je ostala skoraj povsem sama.<span id="ftn75_return"><a class="notelink" title="Bridge, Österreich (-Ungarn), str. 230; Winkler, Der lange Weg, str. 172–174." href="#ftn75"><sup>20</sup></a></span></p><p>Mnogo boljši je bil pruski zunanjepolitični položaj, saj je Bismarcku uspelo zagotoviti nevtralnost Velike Britanije, Rusije in – skoraj v zadnjem trenutku – tudi<span class="pagebreak" id="pb.87"> [87] </span> Francije. Na drugi strani habsburška monarhija ni imela nobenega zaveznika, prav tako Italiji v zameno za nevtralnost ni hotela odstopiti Benečije. Na Dunaju so še vedno menili, da bi to bila prevelika koncesija nacionalistom, hkrati pa so optimistično gledali na morebitni spopad. Avstrija naj bi bila sposobna premagati tako Prusijo kot Italijo, so bili prepričani. Šele tik pred vojno, junija 1866, ko je grozilo, da se bo prusko-italijanskemu zavezništvu pridružila še Francija Napoleona III., je bila Avstrija pripravljena na radikalnejše diplomatske manevre. V zameno za francosko nevtralnost so na Dunaju obljubili predajo Benečije. Ker avstrijski diplomati in politiki niso hoteli imeti nikakršnega opravka z zahodno sosedo in ker so se bali, da bi se podobne situacije lahko ponovile še ob kakšni meji, so zamudili priložnost, da bi si za enak končni rezultat kupili italijansko nevtralnost in tako pomembno spremenili razmerja sil ter morda celo preprečili vojno. Pruski generali so namreč dvomili, da so Avstrijo zmožni premagati brez italijanske pomoči.<span id="ftn76_return"><a class="notelink" title="Bridge, Österreich (-Ungarn), str. 230–33; Winkler, Der lange Weg, str. 173; Wawro, The Austro-Prussian War, str. 42–44; Okey, The Habsburg Monarchy, …" href="#ftn76"><sup>21</sup></a></span></p></div><div class="teidiv1" id="index-body.1_div.3_div.6"><h2><span class="head">Nasprotnika: pruska in avstrijska vojska pred vojno</span></h2><p>Tako se je skoraj bankrotirano Avstrijsko cesarstvo sredi leta 1866 znašlo pred vojno na dveh frontah, saj je Bismarck aprila na prusko stran pridobil Italijo.<span id="ftn77_return"><a class="notelink" title="Kořalka, Deutschland, str. 40. O gospodarskem položaju gl.: Sandgruber, Ökonomie und Politik, str. 243, 244." href="#ftn77"><sup>22</sup></a></span> To je bilo toliko bolj usodno, ker se je na severnem bojišču hitro pokazalo, da se avstrijska vojska bori proti armadi, kakršne evropska bojišča še niso videla. V nekaj letih je namreč vojaška reforma, ki sta jo vodila vojni minister Albrecht Roon in šef generalštaba Helmuth Moltke, prusko vojsko popolnoma spremenila in iz nje ustvarila silo, ki je svojo superiornost pokazala tako v vojni proti Avstrijskemu cesarstvu leta 1866 kot v vojni proti drugemu francoskemu cesarstvu leta 1870.<span id="ftn78_return"><a class="notelink" title="O reformah kratko: Messerschmidt, The Prussian Army, str. 263–282. Izčrpneje med drugim: Bucholz, Moltke and the German Wars." href="#ftn78"><sup>23</sup></a></span> Prusiji, državi, ki je imela približno pol manj prebivalcev kot Avstrija ali Francija, je to omogočilo dominanten položaj v Centralni Evropi in po lastnih željah ukrojeno združitev Nemčije.</p><p>Po vojni z Avstrijo je precej privržencev dobila teorija o odločilni vlogi pruske puške. Znamenita Dreysejeva puška na iglo (nem. <span style="font-style:italic">Zündnadelgewehr</span>), prva množično uporabljena vojaška zadnjača, naj bi bila as, ki so ga Prusi potegnili iz rokava. Toda takšna razlaga je enostranska, čeprav ni dvoma, da je kljub številnim tehničnim pomanjkljivostim nova pehotna oborožitev v vojni odigrala precejšnjo vlogo. Razlogi za prusko zmago so bili namreč kompleksnejši. Zadnjače in druge tehnične novosti<span class="pagebreak" id="pb.88"> [88] </span> (telegraf, železnica) so pruskemu vojaškemu vodstvu zgolj omogočile, da je uveljavilo vrsto strateških in taktičnih novosti, ki so v resnici prinesle zmago.</p><p>V letih pred vojno so v Prusiji spremenil sestavo in organizacijo vojske, sistem mobilizacije, izobraževanje častnikov, strategijo in taktiko. V reformi, ki je potekala ob hudem nasprotovanju večine v pruskem deželnem zboru, so odpravili večino olajšav pri služenju vojske in tako bistveno povečali število aktivnih vojakov in rezervistov. Izobražencem so sicer omogočili krajše, enoletno služenje, vendar so morali v zameno postati rezervni častniki. S tem si je vojska zagotovila primerno število častnikov, kadar se je silovito povečala z vpoklicem rezervistov. Temeljito, redno in karseda realistično urjenje je poskrbelo, da so ti ostali izurjeni in so bili ob mobilizaciji pripravljeni na vse naloge. Za Prusijo, ki je imela v primerjavi s tekmicami manj številno prebivalstvo, poleg tega pa še krajši vojaški rok, je bilo to bistvenega pomena. V miru je bila pruska armada namreč precej manjša od armad potencialnih nasprotnic in jim je lahko parirala šele z vpoklicem rezervistov. Avstrijska vojska je medtem vztrajala pri dolgem služenju manjšega dela za vojsko zmožnih moških. Razlogi so bili različni, prevladoval je strah pred preslabo izurjenostjo in dvomljivo lojalnostjo vojakov, če bi služili samo nekaj let.<span id="ftn79_return"><a class="notelink" title="Rothenberg, The Army of Francis Joseph, str. 61, 62." href="#ftn79"><sup>24</sup></a></span></p><p>Ker je bila mirnodobna sestava pruske vojske razmeroma majhna, sta bili izredno pomembni hitra in gladka mobilizacija ter koncentracija sil na bojišču. Pruski generalštab je oboje skrbno načrtoval in pri tem izkoristil vse prednosti novih tehničnih pridobitev: železnice in telegrafa. Hitro mobilizacijo je omogočila predvsem razporeditev enot, ki so bile v miru stacionirane v domačih garnizijah, kjer so bili tudi rezervisti, zaledne enote in vojna oprema. Z železniškim transportom je bilo mogoče enote hitro koncentrirati, telegraf je olajšal koordinacijo logistično izjemno zahtevnega podviga. Avstrijski generali pa so zanemarjali in celo zaničevali štabno delo, zato so bili mobilizacijski načrti površno izdelani in preveč stvari je bilo prepuščenih improvizaciji. Proces je upočasnila še razporeditev enot, ki so bile v miru praviloma nastanjene daleč od svojih domačih garnizij. Zato so se morale najprej vrniti, se opremiti z vojno opremo, počakati, da so se vrnili dopustniki, in se šele nato napotiti na bojišče. Druga možnost je bila, da se je del enot napotil naravnost na bojišče, kjer je potem čakal, da so se jim pridružili dopustniki, ki so prišli iz domače garnizije, in potrebni vojaški material.<span id="ftn80_return"><a class="notelink" title="Holborn, The Prusso-German School, str. 286–288; Wawro, Warfare and Society, str. 80–82; Wawro, The Austro-Prussian War, str. 50–65; Rothenberg, The A…" href="#ftn80"><sup>25</sup></a></span> Leta 1866 sta na primer dva bataljona ljubljanskega 17.<span class="pagebreak" id="pb.89"> [89] </span> pešpolka iz Dalmacije, kjer sta bila nastanjena ob izbruhu vojne, odšla na italijansko bojišče, v Benetke, in čakala na okrepitve, ki so po železnici prihajale iz Ljubljane.<span id="ftn81_return"><a class="notelink" title="Capuder, Zgodovina, str. 85." href="#ftn81"><sup>26</sup></a></span> S počasnostjo je avstrijska vojska izgubila bistveno prednost večje mirnodobne sestave: številčno premoč v začetku spopada. Ob hitrejšem odzivanju bi Avstrijci lahko napadli prusko vojsko, medtem ko je mobilizirala rezerviste in se razporejala.</p><p>Pomembne so bile tudi razlike v urjenju častnikov. Prusi so uveljavili vrsto novih prijemov. Temelj teoretične priprave je postal študij vojaške zgodovine, usposobljenost častnikov so preverjali z vojnimi igrami, generalštabnimi terenskimi ekskurzijami in velikimi manevri.<span id="ftn82_return"><a class="notelink" title="Wawro, Warfare and Society, str. 79, 80." href="#ftn82"><sup>27</sup></a></span> Dobro izurjeni častniki so bili za prusko vojsko še posebno pomembni, ker je bila od njih odvisna uspešnost strateških in taktičnih inovacij. Šef pruskega generalštaba Helmuth Moltke je namreč opustil napoleonski strateški pristop, ki je poudarjal koncentracijo sil in pomen osrednjega položaja. Ta je Napoleonu in njegovim generalom omogočal ločeno premagovanje razpršenih in slabo koordiniranih nasprotnikov. Moltke pa je uvidel, da moderne prometne povezave in telegraf omogočajo večjo razpršenost, ne da bi poveljniki izgubili pregled nad celotnim bojiščem. Zasnoval je strategijo, ki se je zgledovala po Hanibalovi v bitki pri Kanah, in jo povzema njegova izjava: "<span style="font-style:italic">Korakati ločeno, bojevati se skupaj</span>«. Armada naj bi se nasprotniku približala v velikem loku, poiskala njegova krila in jih obšla. Sovražno vojsko bi zajela v velikanski obroč in jo uničila v odločilni bitki, nemško imenovani<span style="font-style:italic">Kesselschlacht</span>.<span id="ftn83_return"><a class="notelink" title="Rothenberg, Moltke, Schlieffen, str. 296–325." href="#ftn83"><sup>28</sup></a></span></p><p>Ob vsej koordinaciji je takšna strategija neizogibno prepuščala bistveno več iniciative poveljnikom armad in korpusov in tudi nižjih, taktičnih enot. Zato je bilo ključno, da so bili dobro in uniformno izurjeni in je bilo njihovo odzivanje karseda predvidljivo. Brez tega bi nastal kaos, tako pa je vojska postala prilagodljiva. Uniformna izurjenost je omogočila uporabo<span style="font-style:italic">Auftragstaktik</span>, ene izmed ključnih kvalitet pruske vojske v vojnah v letih 1866 in 1870. Taktika dodeljenih nalog je predvidevala, da je višji poveljnik nižjemu le naročil izvršitev naloge v določenem času, način izvršitve pa mu je prepustil. To je imelo pomembne prednosti: nižji poveljniki so bolje poznali položaj na svojem delu bojišča in so se lahko nanj ustrezneje odzivali, njihovi nadrejeni pa so se lahko osredotočili na poveljevanje, ne da bi morali skrbeti še za sprotno poučevanje podrejenih o načinih izvrševanja njihovih nalog.<span id="ftn84_return"><a class="notelink" title="Holborn, The Prusso-German School, str. 290, 291; Wawro, Warfare and Society, str. 79; Bucholz, Moltke and the German Wars, str. 58." href="#ftn84"><sup>29</sup></a></span> Pruski generalštab je temeljito spremenil tudi pehotno taktiko. Opustili so<span class="pagebreak" id="pb.90"> [90] </span></p><div class="figure"><p><img class="graphic" src="media/image6.png" alt=""/> <img class="graphic" src="media/image7.png" alt=""/></p><div class="caption"><span style="font-style:italic">Ludwig v. Benedek (1804–1881). Helmuth v. Moltke (1800–1891).</span></div></div><p>prevladujoči poudarek na bojevanju v jurišnih kolonah, ki se je uveljavilo v napoleonskih vojnah, in so ga zaznamovali bajonetni naskoki strnjenih formacij. Sredi 19. stoletja je izpopolnjeno strelivo, iznajdba Francoza Claude-Étienna Miniéja, omogočilo oborožitev pehote z risanicami, ki so bile dotlej zaradi počasnega in zapletenega polnjenja za vojaško rabo omejeno uporabne. Da bodo nove puške z risano cevjo ter posledično večjo natančnostjo in večjim dometom zahtevale nov način bojevanja, se je pokazalo vsaj že med krimsko vojno, ko so jih Britanci in Francozi s smrtonosno učinkovitostjo uporabljali proti Rusom, oboroženim še z gladkocevnimi mušketami. Doba bojevanja strnjenih formacij je šla proti koncu, a tega vsi niso opazili. Avstrijci so v petdesetih letih 19. stoletja na pobudo maršala Radetzkega že uvedli bolj prilagodljivo taktiko, ki je izkoriščala odlične lastnosti nove Lorenzove risanice, a so na podlagi napačno razumljenih naukov vojne leta 1859 zopet dali glavni poudarek napadu z bajonetom. Avstrijski generali so upali, da bodo naskoki še vedno uspešni, če bodo vojaki odločnejši in hitrejši.<span id="ftn85_return"><a class="notelink" title="Allmayer-Beck, Die bewaffnete Macht, str. 55, 56; Wawro,Warfare and Society, str. 63, 64, 71, 72; Niemeyer, Das österreichische Militärwesen; Wagner, …" href="#ftn85"><sup>30</sup></a></span> <span class="pagebreak" id="pb.91"> [91] </span></p><p>Medtem je pruski generalštab ubral drugačno pot. Vojake so začeli razporejati v raztresenem redu, v strelce, napad z bajonetom je nadomestilo streljanje, ki je bilo bistveno učinkovitejše, saj so hkrati streljali vsi vojaki, medtem ko je bil v strnjenih formacijah uporaben samo manjši delež orožja. Poleg tega so bile enote v raztresenem redu veliko bolj gibljive. Pruske pehotne enote so se ob stiku z nasprotnikom razporedile v strelce in napredovale, dokler niso naletele na odločen odpor. Tedaj se praviloma niso odločile za naskok, ampak so – kot voda, ki se ob stiku z oviro ne ustavi, ampak jo oblije – iskale vrzeli v nasprotnikovi razporeditvi. Hkrati so z obstreljevanjem nasprotniku oteževale manevriranje in razbijale nasprotne napade. Takšna taktika se je odlično ujela s strategijo, ki se je tudi izogibala frontalnemu spopadu in je težila k obkolitvi nasprotnika.<span id="ftn86_return"><a class="notelink" title="Wawro, Warfare and Society, str. 84." href="#ftn86"><sup>31</sup></a></span></p><p>Toda nova taktika je zahtevala dobro izurjene vojake, podčastnike in častnike, saj so morali samostojno sprejemati pomembne odločitve na bojišču. Vojaki so izbirali cilje, na katere bodo streljali, podčastniki in častniki so v skladu s taktiko dodeljenih nalog dobili splošne usmeritve, medtem ko je bila izvedba prepuščena njihovi presoji položaja na bojišču. V Prusiji, ki je imela v tem obdobju daleč najbolj pismeno populacijo v Evropi, so bili temelji za takšno uporabo vojakov trdni. V Avstriji pa med razlogi za vztrajanje pri uporabi strnjenih formacij, ki jih trdno nadzorujejo častniki in podčastniki, niso bili samo taktični premisleki, ampak tudi praktične težave, ki so preprečevale uvajanje fleksibilnejše pehotne taktike. Kljub temu da je bil vojaški proračun zajeten, je bilo denarja za urjenje namreč malo, saj je velik delež porabila administracija. Avstrijski vojaki so na leto v povprečju izstrelili dvajset nabojev, pruski pa petkrat toliko. Pomanjkljivo je bilo tudi urjenje formacij, največkrat omejeno na dvorišče vojašnice. Med razloge pa lahko štejemo tudi heterogeno sestavo avstrijske armade. Bojevanje v manjših, bolj prilagodljivih taktičnih enotah ni bilo mogoče, ker vojaki, ki zaradi pomanjkljivega znanja nemščine mnogokrat niso razumeli niti osnovnih ukazov, niso bili dovolj izurjeni niti v manevriranju niti v streljanju. Zato je vojaški vrh vztrajal pri velikih in neokretnih bataljonskih gmotah, ki naj bi (ne glede na žrtve) zagotovile zmago s frontalnim naskokom z bajoneti.<span id="ftn87_return"><a class="notelink" title="Wawro, An &#34;Army of Pigs«, str. 407–433; Rothenberg, The Army of Francis Joseph, str. 63–64." href="#ftn87"><sup>32</sup></a></span> Zdelo se je, da so zmage v vojni za Schleswig in Holstein potrdile takšno odločitev, a že dve leti pozneje se je pokazalo, da vojna z Dansko ni bila pravi preskus.</p><p>Seveda niti pruski sistem ni bil brez napak, a je upošteval maksimo, da noben vojni načrt ne preživi prvega kontakta z nasprotnikom, in jih je zato predvideval.<span class="pagebreak" id="pb.92"> [92] </span></p><p>Načrtovanje je vedno izhajalo iz najslabše možnosti, zato so imeli pruski načrti vgrajene rezerve, ki so omogočale zmagovanje, čeprav tako v vojni z Avstrijci kot v vojni s Francozi ni manjkalo presenečenj.<span id="ftn88_return"><a class="notelink" title="Wawro, Warfare and Society, str. 78–84; Holborn, The Prusso-German School, str. 289." href="#ftn88"><sup>33</sup></a></span> Glavna odlika pruske vojske pod Helmuthom Moltkejem je bila ob vsem načrtovanju in vseh pripravah ravno zmožnost prilagajanja, ki je predvsem izvirala iz pragmatičnosti šefa generalštaba; niso ga zanimali strateški recepti in domnevno znanstveno utemeljene doktrine, ampak doseganje rezultatov.<span id="ftn89_return"><a class="notelink" title="Bucholz, Moltke and the German Wars, str. 54–57 in passim." href="#ftn89"><sup>34</sup></a></span></p></div><div class="ss2" id="index-body.1_div.3_div.7"><h2><span class="head">Vojna</span></h2><p>Sredi junija 1866 je general dobil svojo veliko priložnost. Avstrijski politični manever, in sicer napoved sklica stanov v Holsteinu, ki so ga še zasedale avstrijske čete, je Prusiji služil kot povod za začetek vojne, saj je bil v nasprotju s predhodnim dogovorom. Pruske čete so 10. junija vkorakale v kneževino in pruski diplomati so razglasili, da je bila kršena ustava Nemške zveze, ter avstrijskim zaveznicam začeli izročati ultimate. Vojna je bila pred vrati in tudi slovenski časniki so napovedali, da se ji ne bo mogoče izogniti. <span style="font-style:italic">Novice</span> so 13. junija napisale: "<span style="font-style:italic">Popolnoma je odkljenkalo miru; morebiti da že danes se je gori in doli za</span>čel boj.«<span id="ftn90_return"><a class="notelink" title="Novice: gospodarske, obrtniške in narodne, 13. junij 1866, str. 196, &#34;Novičar iz domačih in ptujih dežel«." href="#ftn90"><sup>35</sup></a></span> Italija je vojno Avstriji napovedala 18. junija, dva dni pozneje so Avstrijci dobili prusko obvestilo, da sta državi v vojni. Viljem I. je v nagovoru svojim podanikom za spopad okrivil avstrijsko "pogubno zavist«, napovedal boj za eksistenco in – v primeru zmage – prenovo "razvezanih vezi«, ki povezujejo nemške dežele.<span id="ftn91_return"><a class="notelink" title="Schulze-Wegener, Wilhelm I., str. 366, 367." href="#ftn91"><sup>36</sup></a></span> Franc Jožef je seveda vso krivdo zvalil na Prusijo.<span id="ftn92_return"><a class="notelink" title="Novice: gospodarske, obrtniške in narodne, 20. junij 1866, str. 197, 198, &#34;Svojim narodom«." href="#ftn92"><sup>37</sup></a></span> Vojna za prevlado v Nemčiji se je začela!</p></div><div class="ss1" id="index-body.1_div.3_div.8"><h2><span class="head">VIRI IN LITERATURA</span></h2></div><div class="ss3" id="index-body.1_div.3_div.9"><h2><span class="head">ČASOPISI</span></h2><ul class="listBibl"><li><div class="biblfree"><span style="font-style:italic">Novice: gospodarske, obrtniške in narodne</span>, 1866.</div></li></ul></div><div class="ss3" id="index-body.1_div.3_div.10"><h2><span class="head">LITERATURA</span></h2><ul class="listBibl"><li><div class="biblfree">Allmayer-Beck, Johann Christoph: Die bewaffnete Macht im Staat und Gesellschafi. <span style="font-style:italic">Die Habsburgermonarchie 1848–1918</span>, zv. 5, <span style="font-style:italic">Die bewajfnete Macht</span> (ur. Adam Wandruszka<span class="pagebreak" id="pb.93"> [93] </span> in Peter Urbanitsch). Wien: Verlag der Österreichischen Akademie der Wissenschafien, 1987, str. 1–141.</div></li><li><div class="biblfree">Ara, Angelo: Die Haltung Italiens gegenüber der Habsburgermonarchie. <span style="font-style:italic">Die Habsburgermonarchie 1848–1918</span>, zv. 6, 2. del, <span style="font-style:italic">Die Habsburgermonarchie im System der internationalen Beziehungen</span> (ur. Adam Wandruszka in Peter Urbanitsch). Wien: Verlag der Österreichischen Akademie der Wissenschafien, 1993, str. 190–246.</div></li><li><div class="biblfree">Bridge, Francis Roy: Österreich (-Ungarn) unterden Grossmächten.<span style="font-style:italic">Die Habsburgermonarchie 1848–1918</span>, zv. 6, 1. del, <span style="font-style:italic">Die Habsburgermonarchie im System der internationalen Beziehungen</span> (ur. Adam Wandruszka in Peter Urbanitsch). Wien: Verlag der Österreichischen Akademie der Wissenschafien, 1989, str. 196–373.</div></li><li><div class="biblfree">Bucholz, Arden: Moltke and the German Wars, 1864–1871.<span style="font-style:italic">European History in Perspective</span> (ur. Jeremy Black). New York: Houndmills, 2001.</div></li><li><div class="biblfree">Capuder, Karol: <span style="font-style:italic">Zgodovina c. in kr. pešpolka</span> št<span style="font-style:italic">. 17.</span> Celovec: Družba sv. Mohorja, 1915.</div></li><li><div class="biblfree">Craig, Gordon A.: <span style="font-style:italic">The Battle of Koniggratz: Prussia's Victory over Austria 1866.</span> Philadelphia: University of Pennsylvania Press, 2003.</div></li><li><div class="biblfree">Holborn, Hajo: The Prusso-German School: Moltke and the Rise of the General Staff. <span style="font-style:italic">Makers of Modern Strategy from Machiavelli to the Nuclear Age</span> (ur. Peter Paret). Princeton: Princeton University, 1986.</div></li><li><div class="biblfree">Koch, Klaus: Österreich und der Deutsche Zollverein (1848–1871).<span style="font-style:italic">Die Habsburgermonarchie 1848–1918</span>, zv. 6, 1. del, <span style="font-style:italic">Die Habsburgermonarchie im System der internationalen Beziehungen</span> (ur. Adam Wandruszka in Peter Urbanitsch). Wien: Verlag der Österreichischen Akademie der Wissenschafien, 1989, str. 537–560.</div></li><li><div class="biblfree">Kořalka, Jiří: Deutschland und die Habsburgermonarchie.<span style="font-style:italic">Die Habsburgermonarchie 1848– 1918</span>, zv. 6, 2. del, <span style="font-style:italic">Die Habsburgermonarchie im System der internationalen Beziehungen</span> (ur. Adam Wandruszka in Peter Urbanitsch). Wien: Verlag der Österreichischen Akademie der Wissenschafien, 1989, str. 1–158.</div></li><li><div class="biblfree">Messerschmidt, Manfred: The Prussian Army from Reform to War.<span style="font-style:italic">On the Road to Total War: The American Civil Warandthe German Wars of Unification, 1861–1871</span> (ur. Stig Förster in Jörg Nagler). Cambridge: Cambridge University Press, 1997, str. 263–282.</div></li><li><div class="biblfree">Niemeyer, Joachim: <span style="font-style:italic">Das österreichische Militärwessen im Umbruch: Untersuchungen zum Kriegsbild zwischen 1830 und 1866</span> (= Studien zur Militärgeschichte, Militärwissenschafi und Konfliktforschung, 23; ur. Werner Hahlweg et al.). Osnabrück: Biblio-Verlag, 1979. Okey, Robin: <span style="font-style:italic">The Habsburg Monarchyc. 1765–1918: .from Enlightenment to Eclipse</span>. London; New York: Palgrave Macmillan, 2001.</div></li><li><div class="biblfree">Rothenberg, Gunther E.: Moltke, Schlieffen, and the Doctrine of Strategic Envelopment. <span style="font-style:italic">Makers of Modern Strategy .from Machiavelli to the Nuclear Age</span> (ur. Peter Paret). Princeton: Princeton University, 1986, str. 296–325.</div></li><li><div class="biblfree">Rothenberg, Gunther E.: <span style="font-style:italic">The Army of Francis Joseph</span>. West Lafayette: Purdue University Press, 1998.<span class="pagebreak" id="pb.94"> [94] </span></div></li><li><div class="biblfree">Rumpler, Helmut: <span style="font-style:italic">Eine Chancefür Mitteleuropa: Bürgerliche Emanzipationund Staatsverfall in der Habsburgermonarchie.</span> Wien: Ueberreuter, 1997.</div></li><li><div class="biblfree">Sandgruber, Roman: <span style="font-style:italic">Ökonomie und Politik: Österreichische Wirtschaftsgeschichte vom Mittelalter bis zur Gegenwart</span>. Wien: Ueberreuter, 2005.</div></li><li><div class="biblfree">Schulze, Hagen: <span style="font-style:italic">The Course of German Nationalism: From Frederick the Great to Bismarck, 1763–1867</span>. Cambridge, Cambridge University Press, 1991.</div></li><li><div class="biblfree">Schulze-Wegener, Guntram: <span style="font-style:italic">Wilhelm I.: Deutscher Kaiser, König von Preußen, Nationaler Mythos.</span> Hamburg; Bonn: E. S. Mittler &amp; Sohn, 2015.</div></li><li><div class="biblfree">Steinberg, Jonathan: <span style="font-style:italic">Bismarck: A Life.</span> Oxford: Oxford University Press, 2011.</div></li><li><div class="biblfree">Wagner, Walter: <span style="font-style:italic">Von Austerlitz bis Königgrätz: Österreichische Kampftaktik im Spiegel der Reglements 1805–1864</span> (= Studien zur Militärgeschichte, Militärwissenschafi und Konfliktforschung, 17). Osnabrück: Biblio Verlag, 1978.</div></li><li><div class="biblfree">Wawro, Geoffrey: An "Army of Pigs«: The Technical, Social and Political Bases of Austrian Shock Tactics, 1859–1866. <span style="font-style:italic">Journal of Military History</span> 59, 1995, str. 407–433.</div></li><li><div class="biblfree">Wawro, Geoffrey: Austria Versus the Risorgimento: A New Look at Austria's Italian Strategy in the 1860s. <span style="font-style:italic">European History Quarterly</span> 26, 1996, str. 7–29.</div></li><li><div class="biblfree">Wawro, Geoffrey: <span style="font-style:italic">The Austro-Prussian War: Austria's War with Prussia and Italy in 1866.</span> Cambridge: Cambridge University Press, 1998.</div></li><li><div class="biblfree">Wawro, Geoffrey: <span style="font-style:italic">Warfareand Society in Europe, 1792–1914</span>. London; New York: Routledge, 2000.</div></li><li><div class="biblfree">Winkler, Heinrich August: <span style="font-style:italic">Der lange Wegnach Westen: Deutsche Geschichte 1806–1933</span> (= Schrifienreihe der Bundeszentrale für politische Bildung, 385). Bonn, 2002.</div></li></ul><div class="pagebreak" id="index-pb-d36e2752"> [] </div></div></div><!--Notes in [div]--><div class="notes"><div class="note" id="ftn56"><span class="noteLabel">1. </span><div class="noteBody"><span style="font-style:italic">Novice: gospodarske, obrtniške in narodne</span>, 20. junij 1866, str. 198, "Svojim narodom«.</div> <a class="link_return" title="Go back to text" href="#ftn56_return">↵</a></div><div class="note" id="ftn57"><span class="noteLabel">2. </span><div class="noteBody">Rothenberg, <span style="font-style:italic">The Army of Francis Joseph</span>, str. 66; Wawro, <span style="font-style:italic">Warfare and Society</span>, str. 85.</div> <a class="link_return" title="Go back to text" href="#ftn57_return">↵</a></div><div class="note" id="ftn58"><span class="noteLabel">3. </span><div class="noteBody">Wawro, Austria Versus the Risorgimento, str. 21.</div> <a class="link_return" title="Go back to text" href="#ftn58_return">↵</a></div><div class="note" id="ftn59"><span class="noteLabel">4. </span><div class="noteBody">Wawro, <span style="font-style:italic">The Austro-Prussian War</span>; Craig, <span style="font-style:italic">The Battle of Königgrätz</span>.</div> <a class="link_return" title="Go back to text" href="#ftn59_return">↵</a></div><div class="note" id="ftn60"><span class="noteLabel">5. </span><div class="noteBody">Schulze, <span style="font-style:italic">The Course</span>, str. 89.</div> <a class="link_return" title="Go back to text" href="#ftn60_return">↵</a></div><div class="note" id="ftn61"><span class="noteLabel">6. </span><div class="noteBody">Schulze, <span style="font-style:italic">The Course</span>, str. 77–79; Winkler, <span style="font-style:italic">Der lange Weg</span>, str. 85, 86; Koch, Österreich und der Deutsche Zollverein, str. 537–539.</div> <a class="link_return" title="Go back to text" href="#ftn61_return">↵</a></div><div class="note" id="ftn62"><span class="noteLabel">7. </span><div class="noteBody">Cit. pri Schulze, <span style="font-style:italic">The Course</span>, str. 77.</div> <a class="link_return" title="Go back to text" href="#ftn62_return">↵</a></div><div class="note" id="ftn63"><span class="noteLabel">8. </span><div class="noteBody">Cit. pri Schulze, <span style="font-style:italic">The Course</span>, str. 78.</div> <a class="link_return" title="Go back to text" href="#ftn63_return">↵</a></div><div class="note" id="ftn64"><span class="noteLabel">9. </span><div class="noteBody">Bridge, Österreich (-Ungarn), str. 210, 211; Kořalka, Deutschland, str. 21–25; Winkler, <span style="font-style:italic">Der lange Weg</span>, str. 122–127.</div> <a class="link_return" title="Go back to text" href="#ftn64_return">↵</a></div><div class="note" id="ftn65"><span class="noteLabel">10. </span><div class="noteBody">Koch, Österreich und der Deutsche Zollverein, str. 539–548.</div> <a class="link_return" title="Go back to text" href="#ftn65_return">↵</a></div><div class="note" id="ftn66"><span class="noteLabel">11. </span><div class="noteBody">Bridge, Österreich (-Ungarn), str. 220–223; Rothenberg, <span style="font-style:italic">The Army of Francis Joseph</span>, str. 51–55; Rumpler, <span style="font-style:italic">Eine Chance</span>, str. 369–372; Ara, Die Haltung Italiens, str. 194, 195.</div> <a class="link_return" title="Go back to text" href="#ftn66_return">↵</a></div><div class="note" id="ftn67"><span class="noteLabel">12. </span><div class="noteBody">Bridge, Österreich (-Ungarn), str. 223–226; Wawro, Austria Versus the Risorgimento, str. 7–29.</div> <a class="link_return" title="Go back to text" href="#ftn67_return">↵</a></div><div class="note" id="ftn68"><span class="noteLabel">13. </span><div class="noteBody">Steinberg,<span style="font-style:italic">Bismarck</span>, str. 174, 184; Schulze,<span style="font-style:italic">The Course</span>, str. 92.</div> <a class="link_return" title="Go back to text" href="#ftn68_return">↵</a></div><div class="note" id="ftn69"><span class="noteLabel">14. </span><div class="noteBody">Bridge, Österreich (–Ungarn), str. 227; Kořalka, Deutschland, str. 35, 36; Steinberg, <span style="font-style:italic">Bismarck</span>, str. 196, 197.</div> <a class="link_return" title="Go back to text" href="#ftn69_return">↵</a></div><div class="note" id="ftn70"><span class="noteLabel">15. </span><div class="noteBody">Za predlog o delitvi Nemčije gl. Schulze,<span style="font-style:italic">The Course</span>, str. 90; Bridge, Österreich (-Ungarn), str. 228–30; Kořalka, Deutschland, str. 37–39.</div> <a class="link_return" title="Go back to text" href="#ftn70_return">↵</a></div><div class="note" id="ftn71"><span class="noteLabel">16. </span><div class="noteBody">Cit. pri Steinberg,<span style="font-style:italic">Bismarck</span>, str. 154, 180, 181.</div> <a class="link_return" title="Go back to text" href="#ftn71_return">↵</a></div><div class="note" id="ftn72"><span class="noteLabel">17. </span><div class="noteBody">Schulze-Wegener,<span style="font-style:italic">Wilhelm I.</span>, str. 357, 358.</div> <a class="link_return" title="Go back to text" href="#ftn72_return">↵</a></div><div class="note" id="ftn73"><span class="noteLabel">18. </span><div class="noteBody">Schulze, <span style="font-style:italic">The Course</span>, str. 86–88; Bridge, Österreich (-Ungarn), str. 227; Kořalka, Deutschland, str. 31–36.</div> <a class="link_return" title="Go back to text" href="#ftn73_return">↵</a></div><div class="note" id="ftn74"><span class="noteLabel">19. </span><div class="noteBody">Schulze-Wegener, <span style="font-style:italic">Wilhelm I.</span>, str. 362.</div> <a class="link_return" title="Go back to text" href="#ftn74_return">↵</a></div><div class="note" id="ftn75"><span class="noteLabel">20. </span><div class="noteBody">Bridge, Österreich (-Ungarn), str. 230; Winkler, <span style="font-style:italic">Der lange Weg</span>, str. 172–174.</div> <a class="link_return" title="Go back to text" href="#ftn75_return">↵</a></div><div class="note" id="ftn76"><span class="noteLabel">21. </span><div class="noteBody">Bridge, Österreich (-Ungarn), str. 230–33; Winkler, <span style="font-style:italic">Der lange Weg</span>, str. 173; Wawro, <span style="font-style:italic">The Austro-Prussian War</span>, str. 42–44; Okey, <span style="font-style:italic">The Habsburg Monarchy</span>, str. 186, 187.</div> <a class="link_return" title="Go back to text" href="#ftn76_return">↵</a></div><div class="note" id="ftn77"><span class="noteLabel">22. </span><div class="noteBody">Kořalka, Deutschland, str. 40. O gospodarskem položaju gl.: Sandgruber, <span style="font-style:italic">Ökonomie und Politik</span>, str. 243, 244.</div> <a class="link_return" title="Go back to text" href="#ftn77_return">↵</a></div><div class="note" id="ftn78"><span class="noteLabel">23. </span><div class="noteBody">O reformah kratko: Messerschmidt, The Prussian Army, str. 263–282. Izčrpneje med drugim: Bucholz, <span style="font-style:italic">Moltke and the German Wars</span>.</div> <a class="link_return" title="Go back to text" href="#ftn78_return">↵</a></div><div class="note" id="ftn79"><span class="noteLabel">24. </span><div class="noteBody">Rothenberg, <span style="font-style:italic">The Army of Francis Joseph</span>, str. 61, 62.</div> <a class="link_return" title="Go back to text" href="#ftn79_return">↵</a></div><div class="note" id="ftn80"><span class="noteLabel">25. </span><div class="noteBody">Holborn, The Prusso-German School, str. 286–288; Wawro, <span style="font-style:italic">Warfare and Society</span>, str. 80–82; Wawro, <span style="font-style:italic">The Austro-Prussian War</span>, str. 50–65; Rothenberg, <span style="font-style:italic">The Army of Francis Joseph</span>, str. 59–61.</div> <a class="link_return" title="Go back to text" href="#ftn80_return">↵</a></div><div class="note" id="ftn81"><span class="noteLabel">26. </span><div class="noteBody">Capuder, <span style="font-style:italic">Zgodovina</span>, str. 85.</div> <a class="link_return" title="Go back to text" href="#ftn81_return">↵</a></div><div class="note" id="ftn82"><span class="noteLabel">27. </span><div class="noteBody">Wawro, <span style="font-style:italic">Warfare and Society</span>, str. 79, 80.</div> <a class="link_return" title="Go back to text" href="#ftn82_return">↵</a></div><div class="note" id="ftn83"><span class="noteLabel">28. </span><div class="noteBody">Rothenberg, Moltke, Schlieffen, str. 296–325.</div> <a class="link_return" title="Go back to text" href="#ftn83_return">↵</a></div><div class="note" id="ftn84"><span class="noteLabel">29. </span><div class="noteBody">Holborn, The Prusso-German School, str. 290, 291; Wawro, <span style="font-style:italic">Warfare and Society</span>, str. 79; Bucholz, <span style="font-style:italic">Moltke and the German Wars</span>, str. 58.</div> <a class="link_return" title="Go back to text" href="#ftn84_return">↵</a></div><div class="note" id="ftn85"><span class="noteLabel">30. </span><div class="noteBody">Allmayer-Beck, Die bewaffnete Macht, str. 55, 56; Wawro,<span style="font-style:italic">Warfare and Society</span>, str. 63, 64, 71, 72; Niemeyer, <span style="font-style:italic">Das österreichische Militärwesen</span>; Wagner, <span style="font-style:italic">Von Austerlitz bis Königgrätz</span>, str. 109–169.</div> <a class="link_return" title="Go back to text" href="#ftn85_return">↵</a></div><div class="note" id="ftn86"><span class="noteLabel">31. </span><div class="noteBody">Wawro, <span style="font-style:italic">Warfare and Society</span>, str. 84.</div> <a class="link_return" title="Go back to text" href="#ftn86_return">↵</a></div><div class="note" id="ftn87"><span class="noteLabel">32. </span><div class="noteBody">Wawro, An "Army of Pigs«, str. 407–433; Rothenberg, <span style="font-style:italic">The Army of Francis Joseph</span>, str. 63–64.</div> <a class="link_return" title="Go back to text" href="#ftn87_return">↵</a></div><div class="note" id="ftn88"><span class="noteLabel">33. </span><div class="noteBody">Wawro, <span style="font-style:italic">Warfare and Society</span>, str. 78–84; Holborn, The Prusso-German School, str. 289.</div> <a class="link_return" title="Go back to text" href="#ftn88_return">↵</a></div><div class="note" id="ftn89"><span class="noteLabel">34. </span><div class="noteBody">Bucholz, <span style="font-style:italic">Moltke and the German Wars</span>, str. 54–57 in passim.</div> <a class="link_return" title="Go back to text" href="#ftn89_return">↵</a></div><div class="note" id="ftn90"><span class="noteLabel">35. </span><div class="noteBody"><span style="font-style:italic">Novice: gospodarske, obrtniške in narodne</span>, 13. junij 1866, str. 196, "Novičar iz domačih in ptujih dežel«.</div> <a class="link_return" title="Go back to text" href="#ftn90_return">↵</a></div><div class="note" id="ftn91"><span class="noteLabel">36. </span><div class="noteBody">Schulze-Wegener, <span style="font-style:italic">Wilhelm I.</span>, str. 366, 367.</div> <a class="link_return" title="Go back to text" href="#ftn91_return">↵</a></div><div class="note" id="ftn92"><span class="noteLabel">37. </span><div class="noteBody"><span style="font-style:italic">Novice: gospodarske, obrtniške in narodne</span>, 20. junij 1866, str. 197, 198, "Svojim narodom«.</div> <a class="link_return" title="Go back to text" href="#ftn92_return">↵</a></div></div></div></body></html>