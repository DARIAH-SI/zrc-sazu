<html xmlns="http://www.w3.org/1999/xhtml"><head><!--THIS FILE IS GENERATED FROM AN XML MASTER. DO NOT EDIT (2)--><title>Zgodovinski razvoj podkrimskih vasi</title><meta name="author" content="Ferdo Gestrin in Oto Luthar"/><meta name="generator" content="Text Encoding Initiative Consortium XSLT stylesheets"/><meta charset="utf-8"/><link href="stylesheet.css" rel="stylesheet" type="text/css"/><link href="print.css" rel="stylesheet" type="text/css" media="print"/></head><body id="TOP"><div class="teidiv"><h1 class="maintitle"><span class="head">Zgodovinski razvoj podkrimskih vasi</span></h1><div class="ss1" id="index-body.1_div.1"><div class="pagebreak" id="pb.11"> [(10-11)] </div><div class="ss2" id="index-body.1_div.1_div.1"><div class="pagebreak" id="pb.12"> [(12)] </div><div class="pagebreak" id="pb.13"> [13] </div><h2><span class="head">Najstarejša poselitev <br/>in rimsko gospostvo</span></h2><p>Ljubljansko barje je bilo poseljeno že zgodaj v prazgodovinskem obdobju in bilo, sodeč po arheoloških najdbah, od takrat naprej neprestano obljudeno. V tem prazgodovinskem času je jugozahodni del Ljubljanske kotline zalivalo obširno, vendar le nekaj metrov globoko jezero, ki je segalo vse do podnožja Krima in okoliškega hribovja. Iz jezera so se kot otoki dvigale osamele vzpetine. S svojim geografskim položajem je to območje že v stari kameni dobi privlačilo ljudi.<a class="link_ref" href="op.xhtml#ftn.1" title="1Prim. D. Josipovič Ob odkritju najdišč sileksov na Ljubljanskem barju Kronika 33 (1985) str. 1 sl."><sup>1</sup></a> O stalni naselitvi na tem ozemlju lahko govorimo vsaj od konca mlajše kamene dobe dalje.<a class="link_ref" href="op.xhtml#ftn.2" title="2O geografski podobi Barja glej A. Melik Ljubljansko Mostiščarsko jezero in dediščina po njem Ljubljana 1946 isti Slovenija II ..."><sup>2</sup></a> Barje je bilo tedaj že sorazmerno gosto poseljeno. Eno izmed območij poselitve je bilo tudi podkrimsko jezersko obrežje oziroma njegove plitvine.</p><p>Tu so nastala kolišča, ki so bila prave vasi. Časovno poselitev sega od poznega neolitika prek bakrene dobe, do začetkov bronaste dobe. Zajemajo torej predvsem dobo drugega tisočletja pred našim štetjem. Prav v eneolitiku so prebivalci teh naselij dosegli izjemen razvoj.</p><p>Eno izmed naselij in hkrati eno izmed središč koliščarjev, je bilo v bližini poznejšega Iga. Tu so leta 1875 na ledini Kepje ob Ižanski cesti izkopali prvo znano kolišče na Barju. Toda najstarejša najdba, ki govori o koliščarjih, je drevak, iz hrastovega debla izdolben čoln, ki so ga našli ob gradnji prekopa Spodnji Galjevec v letih 1826/28. V prazgodovinsko obdobje sodi več kot 30 najdb takšnih prevoznih sredstev na Barju. Danes poznamo že več kot sto najdišč, ki pripadajo koliščarjem, med njimi je skoraj 20 koliščarskih naselbin, od tega največ v okolici Iga. Poleg kolišča na Kepjah kaže omeniti še kolišče v Partih, ob Maharskem prekopu in Resnikovem prekopu. Najstarejše doslej znano kolišče v bližini Iga je bilo ob sedanjem potoku Resnik, arheologi ga postavljajo v čas okoli leta 2300 pred n. št. Vrhunec so ižanska kolišča dosegla v času kolišč na <span class="pagebreak" id="pb.14"> [14] </span>Kepjah in v Partih v drugem tisočletju. Tedaj je Ljubljanska kotlina s številnimi kolišči doživljala prvo obdobje svojega razcveta.<a class="link_ref" href="op.xhtml#ftn.3" title="3R. Ložar Stratigrafija in kronologija stavb na koleh pri Studencu GMS 23 (1942) str. 85 sl. J. Korošec Nova kolišča na Ljublja..."><sup>3</sup></a></p><p>Najstarejši prebivalci kolišč, katerih etnične pripadnosti ne poznamo, so bili predvsem lovci in ribiči na stopnji nabiralništva, ki so živeli v rodovnih skupnostih. V koliščih iz začetne bronaste dobe so ljudje že poznali poljedelstvo (pšenica), domače živali in celo vinsko trto. Prebivalci na koliščih na Kepjah in v Partih pa so se ukvarjali tudi s precej razvito domačo obrtno proizvodnjo (kamenega, koščenega in kovinskega – bakrenega in bronastega – orodja in orožja ter lončenine) in posegali v menjalno trgovino na zelo obsežnem ozemlju. Morda so se pri njih tedaj pojavili prvi elementi začetne geneze plemenskih skupnosti. Na splošno pa vendar velja, da je bil poglavitni vir prehrane koliščarskih skupnosti na Barju lov in nomadska živinoreja povezana z nabiralništvom in še zelo skromnim poljedelstvom. Njihovo celotno gospodarstvo je bilo še vedno naturalno, brez kake večje proizvodnje in menjave.<a class="link_ref" href="op.xhtml#ftn.4" title="4Z. Harej Kultura kolišč o.c. str. 122124."><sup>4</sup></a></p><p>V začetku bronaste dobe, ki je na Slovenskem trajala približno od leta 1850 do leta 800 pred n. št., so propadla koliščarska naselja in z njimi tudi koliščarska kultura na Ljubljanskem barju. Vzrokov za to ne poznamo natančno. Verjetno se je z vdorom novih ljudstev v naše kraje okoli leta 1200 pred n. št. pojavila kultura tako imenovanih žarnih grobišč. Iz tega obdobja sta tudi naselbini pri Iški Loki in Mateni. V kamnolomu za cerkvijo sv. Janeza v Podkraju pri Tomišlju so našli zakladno najdbo bronastih sekir, kar kaže na promet in trgovino, a tudi na nemirne procese selitev plemen v času kulture žarnih grobišč okoli leta 1200 pred n. št. Na severovzhodni strani iškega vršaja na ledini Gmajna na vzhodni strani Ižanske ceste so pri izkopavanju po letu 1974 našli tudi bronasto sulično ost iz obdobja kulture žarnih grobišč.<a class="link_ref" href="op.xhtml#ftn.5" title="5D. Josipovič o.c. str. 3."><sup>5</sup></a> Ljudstvo žarnih grobišč, ki mu na široko sledimo tudi na območju Ljubljane, je zapolnjevalo življenje na Ljubljanskem barju zlasti med pozno bronasto dobo in nastopom Ilirov.<a class="link_ref" href="op.xhtml#ftn.6" title="6I. Puš Žarnogrobiščna nekropola na dvorišču SAZU v Ljubljani Ljubljana (SAZU) 1971 isti Prazgodovinsko žarno grobišče v Ljublj..."><sup>6</sup></a> Prav na ljubljansko območje, kjer je bil prehod z Barja proti notranjemu delu Ljubljanske <span class="pagebreak" id="pb.15"> [15] </span>kotline, se je premaknilo tudi težišče naseljenosti. Na prostoru Novega trga je nastalo veliko grobišče žarnih grobov, ki sodi med največja prazgodovinska grobišča te kulture iz časa med iztekajočo se bronasto dobo in začetkom starejše železne dobe.</p><p>Na grobišču v Ljubljani so pokopali več generacij tamkajšnjih prebivalcev, katerih naselbina je še vedno neznana. Ne vemo, ali je bila na Gradu ali morda pod grajskim hribom ali pa celo na zemljišču poznejše rimske Emone. Vsekakor so na tem grobišču pokopavali okoli 400 let, približno od leta 1000 do leta 600 pred n. št. Naselbina je morala biti na vrhuncu okoli leta 800 pred n. št., torej v času, ko se na slovenskih tleh začenja obdobje železne dobe in se kot prvo znano prebivalstvo pojavi ljudstvo Ilirov s svojimi velikimi gradišči na Magdalenski gori, v Stični, pri Novem mestu, na Rifniku in drugje, na zahodu pa Veneti oziroma Karni (Most na Soči).<a class="link_ref" href="op.xhtml#ftn.7" title="7Glej op. 6 P. Petru o.c. str. 39 sl. I. Puš Ljubljanski prostor v starejši železni dobi v Zgodovina Ljubljane Ljubljana 1984 s..."><sup>7</sup></a></p><p>Nosilci kulture žarnih grobišč, katerih etnične pripadnosti ne poznamo, so svoje mrtve sežigali in nato njihov pepel ter kostne ostanke shranili v platneno ali usnjeno vrečko in jo položili v večjo lončeno posodo, žaro (včasih narejeno v obliki hiše), ki so jo zakopali v zemljo. V grob so priložili razne dodatke, zlasti bakreno okrasje (zaponke, obeske, igle itd.), in druge predmete, tudi hrano, ki naj bi bila popotnica umrlemu v posmrtnem življenju. Pridatki grobovom so močno izenačeni in sorazmerno skromni, kar kaže na enoten pogrebni ritual. Orožja v žarnih grobovih skoraj ni bilo, kar pa še ne pomeni, da med živimi ni bilo bojevnikov in družbene slojevitosti. Toda kakšna pa je ta družbena slojevitost bila, ni mogoče reči; vsekakor družbene razlike niso bile izrazite.</p><p>Železnodobne najdbe na Ljubljanskem barju (Ig, Pungert nad Igom, Matena, Staje, Dobravica, Gornji Ig in Iška) in na vzpetinah nad njim (npr. na Molniku) potrjujejo domnevo, da je prebivalstvo tudi v tem času vztrajalo v neposredni bližini obljudenih krajev, znanih že iz prejšnjih prazgodovinskih obdobij.<a class="link_ref" href="op.xhtml#ftn.8" title="8D. Vuga Železnodobna najdišča v kotlini Ljubljanskega barja Situla 20 21 (1980) str. 199 sl."><sup>8</sup></a> Tu so takrat prebivali Iliri in za njimi deloma Kelti, ki so prišli v naše kraje po letu 400 pred n. št. V zahodnem delu Barja so morda živeli keltski Tavriski.<a class="link_ref" href="op.xhtml#ftn.9" title="9P. Petru o.c. str. 62."><sup>9</sup></a> Prodor Keltov pa je pomenil vključevanje sedaj slovenskega ozemlja v gospodarsko ter kulturno življenje srednje in zahodne Evrope.</p><p>Sorazmerno gosta naselitev na Ižanskem v starejši in mlajši železni dobi je bila vsekakor povezana tudi z naravnimi, geografsko prometnimi pogoji. Zajela je višje točke proti notranjosti (gradišče na Pungertu nad Igom, gradišče nad Pijavo gorico, Mokrc) in ugodne lege na ravnini neposrednimo pred barjanskimi tlemi, kakor npr. vršaj ob reki Iški, ki so bile ugodne za poljedelstvo. Gosto naselitev so omogočali tudi <span class="pagebreak" id="pb.16"> [16] </span>bližina izvirov pitne vode in prehodnost zemljišča od barjanske ravnine v notranjost pokrajine (v smeri Ig–Gornji Ig–Cerknica–Notranjska–morje in Ig–Želimeljska dolina–Kočevska) ter povezava od zahoda proti vzhodu ob vznožju hribovitega južnega obrobja Barja (morje–Notranjska –Vrhnika–Ig–Dolenjska). Tem smerem se pridružujejo še vodne poti po Ljubljanici in njenih pritokih.<a class="link_ref" href="op.xhtml#ftn.10" title="10D. Vuga o.c. str. 204."><sup>10</sup></a> Po teh smereh in poteh je že takrat tekel omembe vreden promet, povezan tudi z antičnim izročilom o Jazonu in Argonavtih ter njihovi poti prek naših krajev (Plinij Starejši, <span style="font-style:italic">Naturalis historia </span>in drugi antični pisci). Naključne najdbe v rekah kažejo na rečni promet s čolni ali splavi. Drevak, ki so ga našli v Črni vasi, in velik prevozni čoln iz Lip sta verjetno prav iz tega železnodobnega obdobja. Verjetno drži domneva, da se je kot prekladališče in pristanišče razvijalo naselje na mestu sedanjega Iga, ki je v mlajši železni dobi morda obsegalo tudi ravninski del ob izviru reke Išce, kjer je bilo pozneje ugotovljeno rimsko naselje (<span style="font-style:italic">vicus</span> – vas), ki ga izpričujejo epigrafski spomeniki (napisi v kamnu) že v zgodnji rimski dobi.<a class="link_ref" href="op.xhtml#ftn.11" title="11J. Šašel Prispevki za zgodovino rimskega Iga Kronika 7 (1959) str. 117 sl. isti v ANSI 180 isti K zgodovini Emone v rimskih n..."><sup>11</sup></a> O kopnem prometu pa izrecno govori leta 1981 v vasi Brest odkrita zakladna najdba velikih noriških srebrnikov (tetradrahem), ki sodi med najpomembnejše keltske novčne zaklade sploh.<a class="link_ref" href="op.xhtml#ftn.12" title="12D. Vuga Ljubljansko barje v arheoloških obdobjih Vodniki 118 Maribor 1982."><sup>12</sup></a></p><p>Ilirski in keltski prebivalci so poleg kmetijstva poznali že precej razvito obrt in se ukvarjali s trgovino. Kelti so kovali tudi svoje novce. Njihova družba je bila že precej razslojena in njihova aristokracija že zelo močna, vendar so med ljudstvom še prevladovale rodovno plemenske družbene oblike. Rimska osvojitev in utrditev rimske oblasti nad našim ozemljem na prelomu letoštetja sta Barju in podkrimskemu območju prinesla velike spremembe. Za tedanje slovensko ozemlje je nastopilo obdobje zgodovine. Sužnjelastniški družbeni red se je uveljavil kot prva, najstarejša oblika razredne družbe na naših tleh. Razširila se je antična civilizacija, v kateri so se polagoma romanizirali pripadniki starega prebivalstva, Iliri in Kelti. Naseljenost prebivalstva na tleh okoli Barja se je bistveno zgostila. Na sedanjem Gradišču v Ljubljani je že zgodaj zraslo mesto Emona (Colonia Iulia Emona) na prostoru prejšnjega tabora XV. legije, ki se je leta 15 po n. št. premaknila proti donavskim mejam. Do ustanovitve Emone je bilo tu najvažnejše naselje Nauportus (Vrhnika). Razvila so se tudi nova naselja pod Krimom, kjer je vzcvetelo še posebej po imenu neznano naselje na Igu, kjer so se ohranili številni rimski kamniti nagrobniki. Na teh epigrafskih spomenikih z latinskimi napisi so se ohranila številna imena starega ilirskega in keltskega prebivalstva <span class="pagebreak" id="pb.17"> [17] </span>na območju jugovzhodnega dela Ljubljanskega barja pod Krimom, ki je kljub procesu latinizacije in romanizacije vsaj delno ohranjalo svoje značilnosti.<a class="link_ref" href="op.xhtml#ftn.13" title="13J. Šašel o.c. R. Katičić Suvremena iztraživanja o jeziku starosjedilaca ilirskih provincija. Naučno društvo SR BiH posebna iz..."><sup>13</sup></a></p><p>Rimljani so Barju po barjanskem obrobju zgradili sistem poti in cest, glavna prometnica pa je bila cesta od morja, čez Kras, skozi Nauportus do Emone ter naprej proti vzhodu in severovzhodu. Iz Emone je rimska cesta vodila tudi prek Iga in Blok na Kras in v Trst.<a class="link_ref" href="op.xhtml#ftn.14" title="14Splošno o rimskih cestah glej A. Premerstein  S. Rutar Römische Strassen und Befestigungen in Krain 1899 za ižansko področje ..."><sup>14</sup></a> Na Ižanskem sta bili doslej ugotovljeni cesti na relaciji Lavrica – Babna gorica – Kremenica, ki je morda vodila naprej v Želimeljsko dolino in proti Turjaku, ter na relaciji Babna gorica – Podpeč. Sicer pa antične ceste po Ljubljanskem barju še niso dovolj dobro raziskane. O trgovskem prometu na območju Iga priča nedavno odkrita najdba rimskih novcev (antoninijanov) iz tretjega stoletja.<a class="link_ref" href="op.xhtml#ftn.15" title="15P. Kos Ig najdba antoninijanov tretjega stoletja v Situla 29 Ljubljana 1991."><sup>15</sup></a> Povečanje prebivalstva na Ižanskem lahko povezujemo še s pomenom rimskega kamnoloma v Podpeči, ki je služil ne le za izgradnjo cest, ampak tudi za izgradnjo Emone, ter vodnega prometa po Ljubljanici in njenih pritokih. V Emoni je obstajal poseben kolegij čolnarjev, ki je morda povezoval tudi čolnarje na Ižanskem (collegium naviculariorum). Delovna sila za podpeške kamnolome je bila v rimskem času predvsem z Ižanskega. Tam je bilo tudi središče za izdelovanje orodja, ki so ga uporabljali v kamnolomih in kamnoseških delavnicah. Glede na dejavnosti v kamnolomu in prevoz kamna so Rimljani regulirali tok Ljubljanice na Barju in speljali strugo do Podpeči že v prvi polovici 1. stoletja po n. št. Kje je bilo pristanišče za podpeške kamnolome, doslej še ni bilo ugotovljeno. Z regulacijo Ljubljanice so izboljšali vodni promet med Nauportusom in Emono. Koliko so regulacijska dela Rimljanov služila tudi za izsuševanje Barja, ni jasno. Vsekakor s tem niso povečevali izkoriščanja barjanskih tal za poljedelstvo. Ljubljansko barje je bilo v rimskem času zelo prometno, toda večinoma nenaseljeno ozemlje.<a class="link_ref" href="op.xhtml#ftn.16" title="16A. Melik Ljubljansko Mostiščarsko jezero o.c. M. Kos Starejša in mlajša naselja okoli Ljubljane Geografski vestnik 23 (1951) ..."><sup>16</sup></a></p><p>V 4. in 5. stoletju je rimski imperij vse bolj slabel. Zaradi notranjih družbenih nasprotij, uporov sužnjev in provincialov ter gospodarskega upadanja je padal v vedno večjo splošno krizo. Zaradi preseljevanja ljudstev, ki so vpadala na ozemlje rimske države in se tam tudi naseljevala, so v poznorimski dobi rimske oblasti gradile obrambne postojanke in zapore na poteh proti Italiji od Kvarnerja do Julijskih Alp. Njihove ostanke so našli tudi na območju Golega. Vendar te postojanke niso preprečile <span class="pagebreak" id="pb.18"> [18] </span>selitve ljudstev, ki so začela postopoma prevzemati oblast v posameznih delih imperija do njegovega konca v 5. stoletju..</p><p>Po krajšem obobju gospostva Vzhodnih Gotov, ki je vključevalo tudi velik delu zahodnega Balkana, se je za krajši čas obnovila oblast Bizanca. Na današnjih slovenskih tleh se je obdbje antike zaključilo s prihodom Langobardov in Slovanov konec 6. in v začetku 7. stoletja. </p><p>Iz časov preseljevanja ljudstev imamo v podkrimskem območju doslej le malo znanih najdišč, kar morda kaže na to, da so bili ti kraji bolj na obrobju takratnega dogajanja. Tudi čas naseljevanja Slovanov, ki so že do konca 6. stoletja dosegli obrobja takrat verjetno spet bolj zamočvirjenega Barja, ni jasneje osvetljen z arheološkimi najdbami. Vsekakor pa lahko zaradi razmer drugod na slovenskem ozemlju domnevamo, da so Slovani tudi v podkrimskem ozemlju prišli v neposreden stik s starimi latiniziranimi in romaniziranimi prebivalci, ki so se pred »barbari« umaknili v varnejše hribovite kraje.</p></div><div class="ss2" id="index-body.1_div.1_div.2"><div class="pagebreak" id="pb.19"> [(19)] </div><h2><span class="head">Pod valpetovim bičem</span></h2><div class="ss3" id="index-body.1_div.1_div.2_div.1"><h3><span class="head">Utrditev fevdalne družbe</span></h3><p>Slovani, predniki Slovencev, so se na območje Barja verjetno naselili iz prostora okoli Grosuplja in Šmarja. Ob južnem in vzhodnem robu Ljubljanske kotline se je naselitveni tok razcepil: prvi je segal od Iga in Preserja v okolico Vrhnike, drugi pa je ob stari rimski cesti in prek gričevja vzhodno od nje tekel proti območju poznejše Ljubljane, kjer se je združil s posavskim naselitvenim tokom.<a class="link_ref" href="op.xhtml#ftn.17" title="17 M. Kos Zgodovina Slovencev od naselitve do petnajstega stoletja Ljubljana 1955 str. 51."><sup>17</sup></a></p><p>S prihodom prednikov Slovencev je podkrimsko ozemlje v času zgodnjega srednjega veka doživljalo podoben splošen zgodovinski razvoj v smeri fevdalne družbe kakor preostalo slovensko ozemlje južno od Alp. Po obdobju svobodnega, samosvojega življenja, ki ga v političnem pogledu označujeta Samova plemenska zveza (623–658) in nato državna tvorba Karantanija, ki sta verjetno segali še v Ljubljansko kotlino in zajeli tudi podkrimsko območje, je sledila vključitev (po letu 745) in nato pokoritev slovenskega ozemlja frankovski monarhiji (okoli leta 820) ter pokristjanjenje poganskih Slovencev. S tem pa se ni uveljavila le njihova vključitev na zahod, v zahodno kulturo in zahodno sfero civilizacije, temveč tudi širjenje zahodne frankovske (nemške) oblike fevdalne družbene ureditve. S prihodom Madžarov in njihovo ustalitvijo v Panonski nižini proti koncu 9. stoletja in njihovim gospostvom tudi nad ozemljem južno od Karantanije proti Italiji se je na podkrimskem območju – podobno kot na drugih slovenskih področjih, ki so jih osvojili Madžari – stari slovanski način življenja v veliki meri podaljšal še za skoraj sto let. V tem času je v širši okolici Ljubljane prevladovala župsko-županska ureditev, poleg nje pa so verjetno že obstajali koseški dvori s kosezi, ki so pozneje bili na Igu.<a class="link_ref" href="op.xhtml#ftn.18" title="18S Vilfan Zgodovina Ljubljane od začetka 16. stoletja v Zgodovina Ljubljane 1984 str. 79."><sup>18</sup></a> Šele po zmagi nad Madžari in utrditvi oblasti nemških vladarjev nad slovenskim ozemljem (leta 973) se je do 12. stoletja v procesu fevdalizacije tudi na Ižanskem uveljavil nov, fevdalni družbeni red.</p><p>Podkrimsko območje je bilo od vključno 11. stoletja dalje sestavni del velikega zemljiškega gospostva s središčem v Ljubljanski kotlini. Njegovi prvi znani gospodje so bili Spanheimi, ki so imeli bogato posest v slovenskih deželah. Njihovo ljubljansko <span class="pagebreak" id="pb.20"> [20] </span>gospostvo je mejilo na loško gospostvo freisinških škofov (od leta 973 dalje) na zahodu, na kamniško gospostvo na severu, na jugu in jugovzhodu je mejilo na velike posesti oglejskega patriarha (nastalo leta 1040), na vzhodu pa je bilo sorazmerno majhno gospostvo, prednik poznejše velike turjaške posesti. Okoli leta 1200 in vse do izumrtja rodbine (leta 1269) so Spanheimi tukaj imeli posest, ki je zajemala ozemlje južno od Save in Sore od Goričan po celotnem Ljubljanskem polju in Barju vključno z okoliškimi griči in podkrimskim ozemljem ter segala vse do Polhovega Gradca, skoraj do Logatca in do litijskega območja. Središče zemljiškega gospostva, njegove uprave, sodstva in gospodarstva je bilo na Ljubljanskem gradu (castrum capitale), ki se ga prvič omenja leta 1144. Tam je včasih prebival član rodbine, praviloma pa spanheimski upravitelj – kaštelan. Pri vsem tem so se Spanheimi in njihovi upravitelji opirali na svoje ministeriale (milites), ki so imeli in oskrbovali od gospoda podeljeno ministerialno posest, na kateri so imeli utrjeno postojanko (stolp, ki je preraščal v grad) ali dvor kot središče. Spanheimski ministeriali so se imenovali po gradovih v Goričanah, Sori, Jeterbenku (Hertenberg – trdni grad) pri Žlebeh, Ljubljani, Hrušici, Osterbergu (grad na vzhodu) nad Savo, Polhovem Gradcu, Igu (kjer je morda že v zgodnji fevdalni dobi bil sedež ministerialov ali vsaj sedež militov v zvezi s kosezi), ki ga je Valvasor postavil na Iški turn, Falkenberg pri Turjaku, ter pozneje tudi na Turjaku. Tu so doslej svobodni gospodje v 13. stoletju postali podrejeni Spanheimom.<a class="link_ref" href="op.xhtml#ftn.19" title="19P. Blaznik Zemljiška gospostva v Ljubljani in njeni okolici Razprave zv. 2 Ljubljana 1971 str. 31 sl. Gospodarska in družbena..."><sup>19</sup></a> Na zemljiškem gospostvu je takrat že povsem prevladal fevdalizem. Vsi svobodni so postali nesvobodni, na zemljo vezani podložniki, nad katerimi je fevdalec imel vso oblast, od njih je zahteval dajatve in jim nalagal vsakovrstna bremena. Nad podložniki je nato še stoletja dolgo švigal valpetov bič. Edini ostanki svobodnih so bili kosezi, ki so živeli na Igu, pod Molnikom in v Šiški pri Ljubljani.<a class="link_ref" href="op.xhtml#ftn.20" title="20M. Kos o.c. str. 86."><sup>20</sup></a></p></div><div class="ss3" id="index-body.1_div.1_div.2_div.2"><h3><span class="head">Gospostva in podložniki na Ižanskem</span></h3><p>Že v času Spanheimov se je znotraj ljubljanskega zemljiškega gospostva zaradi dedovanja, ženitev in odtujitev ministerialska posest zelo pomešala. Ko so se ministeriali po izumrtju spanheimske rodbine osvobajali odvisnosti od svojega gospoda, so postajali povsem samostojni fevdalci. Ta razvoj se je zaključil v prvi polovici 14. stoletja, ko so Habsburžani, novi deželni knezi, leta 1338 izdali deželne privilegije in prejšnje ministeriale izenačili s starim plemstvom. Prejšnje spanheimsko zemljiško gospostvo se je <span class="pagebreak" id="pb.21"> [21] </span>razkrajalo in drobilo tudi z darovnicami, podelitvami in prodajami svetnim fevdalcem in cerkvenim ustanovam, pa tudi meščanom, ki so tako dobivali posamezne kmetije. Njihov delež je tako do leta 1340 ves čas naraščal. Vse to je vodilo k razkroju starega enotnega velikega ljubljanskega gospostva in k nastajanju novih manjših medsebojno neodvisnih zemljiških gospostev s podložniki, ki so živeli v raztresenih posameznih vaseh na širšem ozemlju. Tako je bilo tudi na Ižanskem, kjer so se še posebej razvila zemljiška gospostva z raztresenim podložniškim sistemom. Lahko bi rekli, da nobeno zemljiško gospostvo ni obvladovalo niti ene cele vasi na tem ozemlju, vsako je imelo v vasi le posamezno število hub – kmetij. V tem stanju morda lahko najdemo enega izmed pomembnejših vzrokov za sorazmerno naglo menjavanje podložnikov na kmetijah in za menjavanje lastništva celih, zlasti manjših zemljiških posesti.<a class="link_ref" href="op.xhtml#ftn.21" title="21P. Blaznik o.c. str. 31 sl. Agrarne panoge II str. 145 sl. 158 sl. 163 sl."><sup>21</sup></a></p><p>Vasi, ki danes tvorijo krajevne skupnosti Ig, Iška vas in Tomišelj, so torej pripadale več zemljiškim gospostvom, ki so imela v vsaki vasi večji ali manjši delež kmetij. Te vasi so v pisnih virih omenjene sorazmerno pozno, čeprav so v resnici mnogo starejše. Vzrok za to je predvsem pomanjkanje ohranjenih dokumentov, zlasti listin in urbarjev, saj se je najstarejši iz leta 1485 do danes le delno ohranil.<a class="link_ref" href="op.xhtml#ftn.22" title="22 AS Urbarji sign. 47 u  Vermerk die Zins vnd Rantt die gen Awrsperg gehörnn In des Robar ambt im 85 Jar."><sup>22</sup></a></p><p>V 13. stoletju se pojavljata samo vas in grad Ig (Iški turn, pozneje Trnek, nemško Thurnigg), v 14. stoletju pa se omenja še pristava pod gradom ob vodi, kjer je bil tudi mlin last gospodov Iških.<a class="link_ref" href="op.xhtml#ftn.23" title="23F. Schumi Urkundenbuch II str. 1261249 maj 8 (Yge) Monumenta historica ducatus Carinthiae IV 5721262 jan. 24 (castris Ighe po..."><sup>23</sup></a> Ig je postal osrednja vas obravnavanega območja. Vas in grad se označujeta tudi kot Studenec (Prunn in Igerphaar, In dem Turn, leta 1445) oziroma kot Sonek (Sonnegg).<a class="link_ref" href="op.xhtml#ftn.24" title="24M. Kos Topografija o.c. str. 212."><sup>24</sup></a> Prvotno ime vasi je bilo Studenec, Ig je bilo skupno ime za celoten okoliš Toda tudi vas se je večkrat imenovala kar Ig. Pozneje in v novejši dobi se je označevala kot Studenec – Ig, danes pa je uradno Ig. Prvotni ižanski grad ali grad Turn (turn Sunek zu Ig) je bil že leta 1444 v razvalinah, a so ga deloma obnovili.<a class="link_ref" href="op.xhtml#ftn.25" title="25M. Kos ibidem str. 213."><sup>25</sup></a> Ob koncu istega stoletja kakor Ig, leta 1300, se omenja tudi vas Gornji Ig pod Krimom (ze ober Yg in dem dorff).<a class="link_ref" href="op.xhtml#ftn.26" title="26Prav tam."><sup>26</sup></a></p><p>Večina vasi na obravnavanem ozemlju se v virih omenja v naslednjem, 14. stoletju, in sicer po časovnem zaporedju: Iška vas (ze Ige in dem dorfe, 1321; Igdorff, 1369), kjer je bila cerkev sv. Mihaela (Ig in dem dorf pei sand Michel, 1353), Vrbljene (Verblach, <span class="pagebreak" id="pb.22"> [22] </span>1323), Brest, ki se označuje kot vas na območju Iga (in villa que dicitur Vrezzen in is /= Ig/, ok. 1330), Iška, kjer se omenja cerkev sv. Jere, ki so jo takrat posvetili (chirch czu sand Gerdrut in der Eych, 1352), Staje, kjer se je omenjal polovični dvorec (einen halben hof zu Stay, 1357), Dobravica, ki se omenja kot del ižanske fare, kjer je bil tedaj tudi mlin (cze Hard in dem dorf… in Iger pharr, muel vnder Hard, 1363), kot del vasi Dobravica pa se omenja Draga (Drag) že leta 1349, Podgozd (under dem Wäldlin, 1385) in Tomišelj (Domischel, 1387, Thomuschl, 1415).<a class="link_ref" href="op.xhtml#ftn.27" title="27M. Kos Topografija II str. 104."><sup>27</sup></a></p><p>Šele v 15. stoletju se v pisnih virih prvič pojavljajo naslednje vasi: Strahomer (Strachamer, 1415), Iška Loka (Lagkh, 1421) in Kremenica (Kremenz, 1421), Kot, ki se prvič omenja v turjaškem urbarju (Binkhell, Binkchell, 1463), Sarsko, kjer se omenja cerkev sv. Ruperta (zu sand Rueprecht zu Hundtarn, 1482) in šele leta 1496 Matena (Mathesdorff).<a class="link_ref" href="op.xhtml#ftn.28" title="28M. Kos Topografija I str. 277 336 352 II str. 532 in 576."><sup>28</sup></a> V 15. stoletju se omenja tudi grad Ig (Sonnegg).<a class="link_ref" href="op.xhtml#ftn.29" title="29M. Kos ibid. str. 213 M. Smole Graščine na nekdanjem Kranjskem Ljubljana 1982 str. 190."><sup>29</sup></a></p><p>Ob koncu srednjega veka in v 16. stoletju so imela v teh vaseh svoje kmetije naslednja zemljiška gospostva: </p><p>Iški turn, kjer so bili kot spanheimski ministeriali sprva gospodje z Iga, vse do konca 14. stoletja. Proti sredini 15. stoletja je bilo zemljiško gospostvo v lasti rodbine Leymtasch. Ko je izumrla, se leta 1539 v imenjski knjigi kot lastnik omenja Sigmund Turjaški, kmalu za njim pa so si posest pridobili Engelshauserji z Bavarske, s katerimi je bil tesno povezan kasnejši razvoj ižanskega gospostva. Zemljiško gospostvo je imelo kmetije v vaseh Studenec, Iška vas, Iška Loka, Kremenica, Kot, Sarsko, Staje, Gornji Ig in drugje.</p><p>Gospostvo Ig (Sonneg), drugo ižansko zemljiško gospostvo, je bilo od prve polovice 15. stoletja dalje dolga leta povezano z rodbino Schnitzenbaumer. Proti koncu 15. stoletja so prišli v spor s Turjačani, ki so si pridobivali posamezne hube v območju Iškega turna in Sonnega (npr. v Strahomeru in drugje). Gospostvo je imelo zemljo in kmetije po vsem ižanskem ozemlju, zlasti pa na Igu, v Iški vasi, Iški Loki, Kotu, na Sarskem, v Stajah in na Gornjem Igu. Gospostvo ni bilo ravno majhno, leta 1539 pa je bil v imenjski knjigi dohodek ocenjen na 103 goldinarje in 47 krajcarjev. Že leta 1564 so bili lastniki ižanskega gradu grofje Auerspergi, nato od leta 1581 – 1805 Engelshauserji, pozneje pa do leta 1918 zopet Auerspergi, ko je posestvo kupil Josip Palme.</p><p>Turjaška posest se je že zgodaj začela širiti na ižansko območje. Stari Turjačani so bili sprva svobodni gospodje, v 13. stoletju jih srečamo med spanheimskimi ministeriali, a so si še v istem stoletju pridobili posest Falkenberških gospodov, nekdanjih ministerialov na ljubljanskem gospostvu (npr. Želimlje, Mokrc). Novi Turjačani so <span class="pagebreak" id="pb.23"> [23] </span>se na Turjaškem nato močno uveljavili. Že v 14. stoletju so imeli posest na Studencu, dvorec med Igom in Iško vasjo in posest v Stajah. Do konca srednjega veka so si pridobili posest Čreteških in Krumbaških gospodov ter kupovali hube tudi od ljubljanskih meščanov. Od konca 15. stoletja dalje so imeli Turjačani že velik del ižanskega ozemlja, ne le hub ampak tudi velikih travnikov in gozdov, zaradi katerih so bili v sporih s samostanom Bistra, ljubljanskimi meščani in ižanskimi kmeti. Največje število kmetij so imeli na Studencu, v Iški vasi, Vrbljenah in Strahomeru pa tudi v Iški Loki, na Kremenicah, v Kotu, Podgozdu in na Sarskem.</p><p>Poleg omenjenih treh največjih zemljiških gospostev na obravnavanem ozemlju so bili tu še številni drugi fevdalni lastniki, njihove posesti in gradovi. Med posvetno gospodo je treba omeniti Ortneške gospode oz. Lamberge. Le-ti so v 16. stoletju tu imeli tako imenovani »tomišeljski urad« z več kot 20 kmetijami v Tomišlju, Vrbljenah in Strahomeru, poleg tega pa še druge posesti na Studencu, v Iški vasi in na Gornjem Igu.</p><p>Kranjska vicedomska posest je v začetku 16. stoletja obsegala župo Ig, ki je vključevala hube v Iški loki, Iški vasi in drugje, pa tudi župo Matena. Vanjo so takrat sodili tudi kosezi v Iški vasi.</p><p>Obsežne so bile tudi cerkvene posesti in posesti raznih beneficijev. Samostan Bistra je imel posesti okrog Iške vasi, na Gornjem Igu, Dobravici in drugje. Kostanjeviški samostan je imel ob koncu 16. stoletja 13 hub v Brestu. Ljubljanska komenda (nemški viteški red) je imel svojo bolj oddaljeno posest združeno v osem žup, ena izmed njih je bila ižanska župa s posestmi na Studencu, v Iški vasi, Planinici in drugje. Komenda je leta 1711 svojo celotno ižansko posest (12 hub) prodala Engelshauserjem.</p><p>Precej posesti si je z zemljišči v Vrbljenah, na Studencu in drugje pridobil ižanski župnik, pa tudi beneficij sv. Trojice v ljubljanski stolnici (kapitelj). Ta je imel več kmetij v Iški vasi, Vrbljenah, Tomišlju, Kotu in drugod. Nekaj je bilo še manjših cerkvenih lastnikov (beneficijev), pa tudi ljubljanski špital in posamezni meščani. Tako je imel v 15. stoletju ljubljanski trgovec Matko Videc desetine v Stajah in na Golem pri Igu. Vseh cerkvenih posesti je bilo na Ižanskem za kar lepo zemljiško gospostvo, saj je bila po imenjski knjigi ocenjena na 109 goldinarjev, 24 krajcarjev in 1 denarič.<a class="link_ref" href="op.xhtml#ftn.30" title="30P. Blaznik o.c. str. 31 sl. M. Smole o.c."><sup>30</sup></a></p><p>Položaj podložnih kmetov je bil na posameznih zemljiških gospostvih v splošnem precej podoben, v podrobnostih pa vendar različen. Opazujemo ga lahko na primeru turjaške posesti, ki jo zaznamujejo urbarji proti koncu srednjega veka in v začetku 16. stoletja. Turjaška posest, za katero se je ohranil najstarejši urbar, je bila združena v uradu, ki ga je leta 1485 vodil neki Robar kot fevdalčev uradnik (in des Robar in 85 Jar). V tem uradu so Turjačani takrat imeli tri kmetije na Kremenici,<a class="link_ref" href="op.xhtml#ftn.31" title="31Imeli so jih podložniki Pavel Fister Urban in Pavel (vsak po polovico) ter Andrej in Mihael (prvi dve drugi eno tretjino). Da..."><sup>31</sup></a> tri hube in dva <span class="pagebreak" id="pb.24"> [24] </span>domca na Studencu - Igu, poleg tega pa sta dva podložnika plačevala varščino (vogtey) v višini 24 solidov, škaf ovsa in kokoš.<a class="link_ref" href="op.xhtml#ftn.32" title="32Hube so imeli Krištof Fišer (Crise Vischer) Janez Robar in Martin Kovač (Smid) ter Gregor Krznar (Kursner) oba domca pa je im..."><sup>32</sup></a> Turjačanom je služil tudi mlin v vasi pod Iškim turnom (Laymtasch turn), kjer je mlinar (Zerigkh) plačeval po 6 škafov žita. V Kotu pri Igu so imeli 1 kmetijo,<a class="link_ref" href="op.xhtml#ftn.33" title="33V Kotu je imel kmetijo Martin Pišek (Pischigk) ki je plačeval 106 solidov 6 škafov pšenice 10 škafov prosa in 10 škafov ovsa ..."><sup>33</sup></a> v Podgozdu pa dve. V urbarjih za leti 1501 in 1504 so zapisi turjaške posesti popolnejši. Poleg kmetij v navedenih vaseh se v obeh urbarjih omenjajo turjaški podložniki še v drugih podkrimskih vaseh, ki so bili turjaški vsekakor že pred tem časom. To so bile kmetije v naslednjih vaseh: 2 kmetiji v Iški vasi<a class="link_ref" href="op.xhtml#ftn.34" title="34Leta 1501 je prvo imel Pavel Slana leta 1504 Simon drugo pa Matija Vičnik (Wittschnikh) prva kmetija je dajala 3 marke solido..."><sup>34</sup></a> in 7 hub v Vrbljenah, na katerih je sedelo sedem podložnih kmetov, dve hubi pa sta bili pusti.<a class="link_ref" href="op.xhtml#ftn.35" title="35Podložniki so bili Jernej (imel polovico kmetije druga polovica je bila pusta) Luka Rüppl (celo) Gregor Dass (polovično) Vian..."><sup>35</sup></a> Poleg tega je imel Jakob Vitsch z Iga pusto njivo v Vrbljenah in je zanjo plačeval 12 solidov činza; Luka Feinlack iz Vrbljen je za dve pusti njivi plačeval še enkrat toliko, Šemper (Schemper) iz iste vasi pa je dajal 12 solidov za zaščitništvo (vogtey). Poleg tega je imel zemljiški gospod še nekaj drugih dohodkov od pustih kmetij.<a class="link_ref" href="op.xhtml#ftn.36" title="36AS Urbarji sign. 42 u in 43 u."><sup>36</sup></a></p><p>Za lesno in gozdno pravico v gozdu na Mokrcu nad Igom je moral leta 1501 vsak turjaški podložnik dajati ljubljansko kupno mero (kaufmass) ovsa in dva piščanca, vendar za stavbni les in drva ni bilo treba odrajtovati (plačevati) ničesar. Tudi turjaške travnike pod Pijavo Gorico so izkoriščali številni turjaški in drugi podložniki. Zanje so plačevali različno visok činž, ki se je gibal od 16 do 100 solidov na leto.<a class="link_ref" href="op.xhtml#ftn.37" title="37Travnike so leta 1501 imeli v uporabi Pavel Slana Marko Zerin in Jurij Pesec (Pessitz) iz Iške vasi Fister vdova Marjeta in J..."><sup>37</sup></a> Do novega urbarja v letu 1504 so se uporabniki teh travnikov v veliki meri zamenjali, kar morda <span class="pagebreak" id="pb.25"> [25] </span>kaže na to, da se je zanimanje zanje oziroma za njihovo izrabo spreminjalo, ker verjetno niso bili najboljši. To domnevo potrjujejo tudi prevladujoče nižje vsote činža.<a class="link_ref" href="op.xhtml#ftn.38" title="38AS Urbarji sign. 43 u  1504 f 120 sl."><sup>38</sup></a></p><p>Podobno razbito je bilo tudi ižansko gospostvo (Sonnegg), katerega lastniki so bili še do začetka druge polovice 16. stoletja Schnitzenbaumi. V letih 1501/4 je imelo gospostvo v Iški Loki 3 kmetije, dve celi in polovično, vse tri pa so si lastili podložniki s priimkom Dass.<a class="link_ref" href="op.xhtml#ftn.39" title="39To so bili Cvetko Juriman in Klemen Dass."><sup>39</sup></a> V Strahomeru je po urbarju iz leta 1501 gospostvo imelo dve hubi in dvorec, vendar je gospod Jorg Schnitzenbaum od teh dveh kmetij oddvojil dva travnika in ju prodal cerkvi sv. Jakoba v Strahomeru.<a class="link_ref" href="op.xhtml#ftn.40" title="40Kmetiji sta imela Peter kovačev sin in Peter Robač (1501) oziroma Pavel (des Konetz Ziechsun 1504) Vonsollhenhuebnnhatder Sny..."><sup>40</sup></a> Že leta 1504 je gospostvo v Strahomeru imelo le še poldrugo kmetijo in domec, na njih pa so sedeli povsem drugi podložniki kakor pred tremi leti. V Iški Loki so v tistem času isti podložniki plačevali nekoliko spremenjene dajatve.<a class="link_ref" href="op.xhtml#ftn.41" title="41Glej op. 22. Domec pa je leta 1501 imel Tomaž Robač leta 1504 pa Pavel Glichnn."><sup>41</sup></a> V isti vasi je imel polovično kmetijo tega gospostva še Tomaž Dass.<a class="link_ref" href="op.xhtml#ftn.42" title="42AS Urbarji sign 42 uf 116 in sign. 43 uf 135."><sup>42</sup></a> Poleg te posesti je ižanskemu gospostvu pripadala tudi desetina v vasi Kot, ki je prinašala 7 ogrskih goldinarjev.<a class="link_ref" href="op.xhtml#ftn.43" title="43AS Urbarji sign. 43 uf 137."><sup>43</sup></a> Kakor ti dve gospostvi so imela raztreseno posest tudi druga fevdalna gospostva na Ižanskem. Takšna razbitost je za to področje ostala značilna še dolgo časa, prav tako pa tudi (številčna) prevlada majhnih zemljiških gospostev. Šele pozneje, zlasti v 17. stoletju, se je uveljavljal proces združevanja v okviru večjih gospostev, čeprav so s hkratnim drobljenjem nastajala še nova majhna gospostva. Ta raztreseni podložniški sistem je moral za podložne kmete imeti ugodne, pa tudi neugodne posledice, kakršne so pač bile trenutne razmere. Vsekakor je razdrobljenost slabila enotnost kmečkih nastopov, čeprav ne moremo zanikati moči vaške solidarnosti, ki je tudi raztresenost posesti ni mogla zbrisati. V splošnem velja, da je bil pritisk zemljiških gospodov na manjših gospostvih večji, ker so tudi mali fevdalci pri svoji neznatni posesti želeli živeti kakor plemiči.</p><p>V času velikega enotnega spanheimskega ljubljanskega zemljiškega gospostva, ko je na njem obstajala klasična ministerialna uprava, je bila verjetno še vsaj deloma v veljavi pridvorna oblika izkoriščanja zemlje s tlako in naturalnimi dajatvami. Ko se je to gospostvo začelo razkrajati in so ministerialne enote preraščale v samostojna zemljiška gospostva, ob tem pa so nastajala še druga nova, so fevdalci z redkimi izjemami zemljo v podkrimskih vaseh skoraj v celoti razdelili med svoje podložnike. Dvorci in pristave, v okviru katerih so gospodje v lastni režiji izkoriščali zemljo, so <span class="pagebreak" id="pb.26"> [26] </span>bili redki; v ohranjenih urbarjih se omenjajo le v Brestu, na Dobravici in v Mateni, čeprav so morda bili še drugje.</p><p>Enota zemlje, ki so jo podložniki imeli v uporabi in obdelavi, je bila huba – kmetija. Praviloma so hubo dobili prek začasnega zakupa (Miethube), kar se je brez večjih sprememb ohranjalo vse do reformnega obdobja Marije Terezije in Jožefa II. v drugi polovici 18. stoletja.<a class="link_ref" href="op.xhtml#ftn.44" title="44Glej AS Urbarji sign. II26 u (1750) sign. II21 u (Rustical Fassionen der Herrschaft Sonneg im Laybacher Kreis  1756) sign. II..."><sup>44</sup></a> V tem času so se le redko pojavljale kmetije po dednem zakupu oziroma po tako imenovanem kupnem pravu (Kaufrecht). Šele v času pred odpravo fevdalnih odnosov (pred letom 1848) je število dednih zakupov počasi naraščalo v zvezi z raznimi vladnimi ukrepi; vendar se zdi, da v podkrimskih vaseh do zemljiške odveze niso prevladali. Sodeč po najstarejših ohranjenih urbarjih ižanskega območja se na prehodu v 16. stoletje kmetije večinoma niso delile na polovico ali celo na še manjše dele. Le redke hube sta uživala po dva podložnika hkrati, ki pa sta bila sprva verjetno v sorodstvu.</p><p>Toda medsebojno razmerje dajatev ni bilo vedno deljeno na polovico. Tako sta si turjaško hubo na Kremenici okoli leta 1485 delila Andrej in Mihael – pozneje Janez Schneider – v razmerju dve tretjini proti tretjini.<a class="link_ref" href="op.xhtml#ftn.45" title="45AS Urbarji sign. 47 u (1485) sign. 42 u (1501)."><sup>45</sup></a> Prav tako so bile v tem času še zelo redke tudi kajže oziroma domci (Hofstett), kar kaže, da se je kajžarstvo ob koncu srednjega veka tu šele začelo pojavljati, oziroma je bilo še v povojih. Leta 1485 je imel na Studencu - Igu turjaški podložnik Martin Steckh v zakupu dve kajži, za kateri je plačeval 24 solidov činža. Leta 1490 se je v isti vasi pojavil tudi kajžar med posestjo ljubljanske komende v »župi Ig«.<a class="link_ref" href="op.xhtml#ftn.46" title="46Ljubljanska komenda urbar 1490."><sup>46</sup></a> Hitrejši razvoj kajžarstva je sledil pozneje.</p><p>Tudi pustih kmetij, ki so bile na nekaterih območjih slovenskega ozemlja v posameznih obdobjih zelo številne, je bilo pod Krimom sorazmerno malo. To pa ne pomeni, da v posameznih vaseh občasno niso bile tudi bolj pogoste. Tako turjaški urbar iz leta 1501 v Vrbljenah izmed sedmih kmetij tega gospostva zaznamuje kar dve pusti in neposeljeni, dve drugi (cela in polovična), ki sta bili označeni kot pusti, pa sta bili tedaj že zasedeni; prvo je imel v lasti Viantin, drugo pa sin Jurija Petelina. Istega leta se v vasi omenjajo tudi puste njive, ki so jih obdelovali podložniki iz drugih vasi. Tako je Luka Feinlack (?) iz Vrbljen za dve pusti njivi plačeval 24 solidov činža, Jakob Vitsch (Bič ?) z Iga pa za eno njivo polovico manj.<a class="link_ref" href="op.xhtml#ftn.47" title="47AS Urbarji sign. 42 u (1501) f 8788."><sup>47</sup></a></p><p>V 16. stoletju so torej na ižanskem ozemlju povsem prevladovale cele kmetije. Zanje so podložniki kot glavno breme zemljiškemu gospodu odrajtovali činž (census), plačilo za zakup. Večinoma so ga plačevali v obliki denarnega zneska. Podobno kot <span class="pagebreak" id="pb.27"> [27] </span>drugje v ljubljanski okolici<a class="link_ref" href="op.xhtml#ftn.48" title="48Prim. F. Gestrin Obdobje fevdalizma na ozemlju domžalske občine v luči zemljiškega gospostva Jablje Zbornik občine Domžale Do..."><sup>48</sup></a> so tudi sem na podeželje že prodrli elementi denarnega gospodarstva. Na to je nedvomno v precejšnji meri vplivala bližina večje mestne naselbine, Ljubljane. Denarno dajatev je glede na velikost in donosnost kmetije, a tudi v sorazmerju z vrednostjo drugih oblik dajatev (naturalnih dajatev), podložnik plačeval v različno visokih zneskih. Brez naturalnih dajatev v žitu je činž dosegel tudi višino treh mark solidov.<a class="link_ref" href="op.xhtml#ftn.49" title="49AS Urbarji sign. 42 u in 43 u."><sup>49</sup></a> Ob žitni dajatvi je bila denarna vsota bistveno manjša, dosegla je od 25 do 50 in le redkeje tudi kaj več solidov.</p><p>Naturalno dajatev so podložniki dajali predvsem v žitu – v pšenici in prosu ter še posebej v ovsu, ki se kot naturalna dajatev omenja najpogosteje. Posamezni podložniki so odrajtovali tudi od 6 do 12 škafov (schaff) pšenice, prosa in ovsa (seveda poleg manjšega denarnega zneska). Poleg naturalne žitne rente je bila zaradi zelo razširjene ovčereje močno uveljavljena tudi dajatev ovce z jagnjetom, ki so jo dajali spomladi okoli Jurjevega (Sand Jorgen Recht), vendar so podložniki ponekod namesto tega že dajali denarno odškodnino v višini 20 solidov (npr. Vrbljene). V Mateni so vicedomske kmetije namesto dajatve v živini plačevale 46 krajcarjev, vendar so v znesek vračunavali še druge obveznosti, ki so jih bili kmetje oproščeni. Praviloma so podložniki v naturi povsod dajali tako imenovane male dajatve, predvsem perutnino (kokoši, piščance, gosi, kopune) in jajca. V nekaterih vaseh so podložniki dajali tudi prejo, npr. v Vrbljenah (Reistnhar) in Strahomeru (Harzeling).<a class="link_ref" href="op.xhtml#ftn.50" title="50Prav tam."><sup>50</sup></a></p><p>Tlake ižanski podložniki skoraj niso poznali, saj fevdalci v tem času zemlje večinoma niso več obdelovali sami. Izjema je bila posest ljubljanskega špitala na Studencu - Igu – tu so podložniki delali 6 dni osebne in 5 dni vozne tlake na leto.<a class="link_ref" href="op.xhtml#ftn.51" title="51P. Blaznik o.c. str. 73."><sup>51</sup></a> Pač pa so morali podložniki drugih zemljiških gospostev za fevdalce opraviti tovorne poti. Tako so turjaški podložniki v Strahomeru, na Kremenici, Studencu - Igu in v Kotu (a tudi v sosednjih vaseh: Želimlje, Smrjene, Škrilje, Zapotok, Pijava Gorica) morali narediti eno ali dve vinski vožnji ali za vsako dati nadomestilo v višini od 15 do 20 krajcarjev. Podložniki vicedomskega, ižanskega (Sonnegg) in špitalskega zemljiškega gospostva so plačevali celo po 26 krajcarjev.</p><p>Vsi urbarji za to izredno gozdnato območje kot dajatev poznajo odškodnino za uporabo gozdov (Holtzrecht und Waldrecht), zlasti v povezavi z obdelavo lesa in pripravo drv. Vsaka kmetija, ki je bila obtežena s tem, je morala dati ljubljansko kupno mero ovsa ter enega ali dva piščanca.<a class="link_ref" href="op.xhtml#ftn.52" title="52AS Urbarji sign. 42 u (1501) f 93 sign. 43 u (1504) f 113."><sup>52</sup></a> Posamezni podložniki so bili dolžni plačevati <span class="pagebreak" id="pb.28"> [28] </span>tudi odvetščino (Vogteyrecht). Tako so imetniki hub kostanjeviškega samostana v Brestu kranjskemu deželnemu glavarju plačevali po star ovsa in eno kokoš. Enako odvetščino je plačeval tudi podložnik Martin Germek (Germygk) na Studencu - Igu, Šmid Dass iz iste vasi pa je dajal 24 krajcarjev.<a class="link_ref" href="op.xhtml#ftn.53" title="53P. Blaznik o.c. str. 73 sl."><sup>53</sup></a> Turjaška ribiška huba, ki je bila v isti vasi, je razen dveh goldinarjev in 39 krajcarjev vsako četrtletje odrajtovala še za 16 krajcarjev rib. Večje dohodke so turjaškemu zemljiškemu gospostvu prinašali mlini, saj jih na svojih posestvih niso imeli malo. Med njimi so bili tudi taki s štirimi vodnimi kolesi. Turjaška mlina na Studencu - Igu sta dajala po 11 škafov pšenice ter po 24 škafov prosa in ajde (mlinar je bil Ahac) oziroma 22 škafov pšenice in 44 škafov mešanega žita, to je ajde in prosa (tega leta je bil mlinar Gregor).<a class="link_ref" href="op.xhtml#ftn.54" title="54AS Urbarji sign. 43 u (1504) f 77 P. Blaznik o.c. str. 73."><sup>54</sup></a></p><p>V izjemnem položaju so bili še vedno kosezi v Iški vasi, ki so od svojega dvorca plačevali le denarno dajatev in kot malo pravdo kopuna, 4 kokoši in 16 jajc.<a class="link_ref" href="op.xhtml#ftn.55" title="55P. Blaznik o.c. str. 72."><sup>55</sup></a></p><p>Občutno breme podložnikov je bila tudi desetina – deseti del žitnega pridelka (deseti snop) in prirastka pri živini. Prvotno je šla vsa desetina cerkvi (cerkvena desetina), že v poznem srednjem veku pa je cerkvi ostala le tretjina nekdanje desetine, saj so si drugo na različne načine in zaradi različnih motivov prisvojili posvetni fevdalci.<a class="link_ref" href="op.xhtml#ftn.56" title="56Prim. AS Urbarji sign. 43 u (1504) f 136 Po letu 1501 je imelo turjaško gospostvo dohodek 8 ogrskih goldinarjev tudi od deset..."><sup>56</sup></a></p><p>Obveznosti in bremena ižanskih kmetov niso bila majhna, pa vendar ne manjša od drugih podložnikov. Bremena, sorazmerno težki pogoji za poljedelstvo in ne ravno največje kmetije so ižanskega podložnika že zgodaj usmerjali v neagrarno dejavnost, za kar so naravni pogoji dajali dovolj možnosti. Iz te dejavnosti so dobivali del sredstev za kritje fevdalnih zahtev (denar!). Možnost, ki so jo podkrimski podložniki znali dobro izkoristiti, je bilo gozdno bogastvo pokrajine (drva, gradbeni les, oglje). Posegali so tudi v promet in bili pomembni posredovalci blagovnega prometa po barjanskih kopnih in zlasti vodnih poteh. Bližina Ljubljane in pomembnost prometnih poti iz različnih smeri proti njej sta tej dejavnosti vedno dajali nove spodbude. Promet in tovorniška dejavnost v povezavi z zahtevami zemljiškega gospoda so podložnika – poleg drugih motivov kot so npr. prodaja lastnih pridelkov in izdelkov, zahteva po denarnih dajatvah in dobiček – vodili neposredno v kmečko kupčevanje. Na Igu je verjetno že dolgo obstajal tedenski nedeljski sejem, ki je proti sredini 15. stoletja vznemirjal ljubljanske meščane. Na njihovo pritožbo je Friderik III. leta 1449 sejme na Igu, Šmarju in drugje prepovedal in naročil kranjskemu deželnemu upravitelju <span class="pagebreak" id="pb.29"> [29] </span>in vicedomu, naj sejme odpravita.<a class="link_ref" href="op.xhtml#ftn.57" title="57GZL III57  1449 sept. 14."><sup>57</sup></a> Ižanski kmetje so vsaj ob koncu srednjega veka posegali v trgovino do morskih mest v slovenski Istri, kamor so tovorili žito in druge pridelke, nazaj pa prinašali sol in drugo obmorsko blago. To dejavnost podložnikov so podpirali tudi ižanski zemljiški gospodje, saj so kmetje ob tej dejavnosti lažje izpolnjevali svoje obveznosti. Tako je npr. leta 1523, ko so Tržačani že zapirali poti proti Kopru in drugim obmorskih mestom v zalivu pod beneško oblastjo, turjaški gospod Trajan Auersperg dal svojima podložnikoma z Iga, Ahacu Žumpeku (Sumpekh) in Ahacu Jurinu, posebno spremno pismo, da bi ju Tržačani nemoteno pustili z žitom v Koper.<a class="link_ref" href="op.xhtml#ftn.58" title="58AS vic. a FI 88  1522 dec. 26 in 1523 jan. 5 F. Gestrin Trgovina slovenskega zaledja s primorskimi mesti od 13. do konca 16. ..."><sup>58</sup></a> O prometu z Iga proti morju govori tudi sklep, sprejet istega leta na posebni reformacijski komisiji, o prometu na prisilni poti prek Krasa v Trst. Uporabljati so jo morali vsi tovorniki iz Kranjske, Savinjske in Slovenske marke, Krasa, Ribnice, Cerknice, Iga, Turjaka, Višnje Gore in Žužemberka. Leta 1553 so zopet ukazali, da morajo tovorniki s širšega območja Kočevja, Višnje Gore, Cerknice in Iga tovoriti blago po poti skozi Senožeče in Lokev v Trst.<a class="link_ref" href="op.xhtml#ftn.59" title="59I. Simončič Zgodovina kočevskega ozemlja od naselitve do leta 1941 v Kočevsko Kočevje 1956 str. 97."><sup>59</sup></a> Zanimiva sta podatka v računski knjigi zapuščine ljubljanskega trgovca Žige Mospacherja iz leta 1517 in dalje: Primož Polhar z Iga mu je prodajal večje količine raznih kož, krznar Blaž iz iste vasi pa je bil trgovčev dolžnik za manjšo vsoto.<a class="link_ref" href="op.xhtml#ftn.60" title="60S. Vilfan  B. Otorepec  V. Valenčič Ljubljanski trgovski knjigi iz prve polovice 16. stoletja Viri za zgodovino Slovencev osm..."><sup>60</sup></a></p></div><div class="ss3" id="index-body.1_div.1_div.2_div.3"><h3><span class="head">Turški vpadi, kmečki upori in reformacija</span></h3><p>Ižanski kmet torej nikakor ni bil zaprt v svoj barjanski in hribovski svet. Zemljepisno pogojene prometne poti od Kočevske in Dolenjske ter od morja in Notranjske proti odprti Ljubljanski kotlini so mu omogočile mnoga doživetja in mu odpirale pogled in misel za vrsto zunanjih vplivov, ki so nato našli odmev tudi v njegovem okolju. Tako so te poti v obdobjih najhujših turških vpadov na Slovensko večkrat pripeljale osmanske čete neposredno na ižansko ozemlje. Leta 1469 so Turki z delom svojih sil udarili proti Kočevju, vdrli v Ribniško dolino in nato prišli po Želimeljski dolini vse do Iga. Po Valvasorju naj bi tudi leta 1471 prišli do Iga in Preserja, leto pozneje pa naj bi ropali po ljubljanski okolici. Podobno je bilo tudi v letih 1491 in 1493, ko je turški oddelek mimo Soteske in Žužemberka prodrl do Šmarja in Ljubljane ter pri tem ogrožal tudi podkrimski svet. Zadnji prihod Turkov na ižansko ozemlje je bil <span class="pagebreak" id="pb.30"> [30] </span>verjetno povezan z velikim in nenadnim turškim vpadom leta 1528. Pri Kostelu so Turki 8. julija vdrli na Kranjsko in mimo Kočevja, Ribnice, Ortneka, Turjaka ter Iga prišli na Ljubljansko polje, do Save in deloma še preko nje. Glavnina turške vojske je taborila pri Iškem turnu med Šmarjem in Igom ter od tam plenila po okoliških vaseh. Na srečo so se obnili že v noči na 10. julij. Zdi se, da so Turki močneje opustošili ižansko ozemlje samo v neposrednih navalih, saj se je po tem hitro obnovilo. Po organizaciji obrambnih ukrepov proti turškim navalom je ena izmed poti »turških glasov« vodila tudi od Poljan, prek Kočevja, Ribnice, Ortneka, Turjaka in Iga do Ljubljane. Na Igu, na hribu sredi vasi, ki se imenuje Grmada, je bila tudi ena izmed signalnih postaj, kjer so s kresovi in streljanjem opozarjali na prihod Turkov. O pomenu Iga v obrambnih naporih Kranjske proti Turkom govori podatek, da je bila tam še leta 1596 signalna točka v vrsti takih postojank od Kostela do Ljubljane. O turških vpadih je med podkrimskimi ljudmi še sedaj živa tradicija – najdbe »turških podkev«, ledinsko ime »Paške ulice« pri Stajah). Ko so okoli sredine 16. stoletja za turško obrambo začeli uporabljati tudi najemniško vojsko in so med najemnike odšli mnogi kmečki fantje, srečamo med njimi tudi bobnarja Gregorja Starbaha (Starbach) z Iga. Dobival je 8 krajcarjev plače na dan oziroma 56 renskih goldinarjev na leto.<a class="link_ref" href="op.xhtml#ftn.61" title="61S. Jug Turški napadi na Kranjsko in Primorsko do prve tretjine 16. stoletja Glasnik muzejskega društva 24 (1943) str. 10 sl. ..."><sup>61</sup></a> Kriza fevdalne družbe na Slovenskem in kmečki upori od konca srednjega veka dalje so odmevali tudi na Ižanskem. V času pred velikim vseslovenskim kmečkim uporom je tudi na Barju nastalo eno izmed žarišč kmečke nejevolje. Zaradi novega jeza in mlina na Ljubljanici je prihajalo do poplav na barjanskem ozemlju – tako so leta 1514 narasle vode poplavile kar 700 kmetij in ogorčeni kmetje so se množično pritoževali zaradi opustošenja in škode. Leta 1515 so tudi ižanski podložniki verjetno sodelovali na velikem zborovanju kmečke zveze, ki je bilo blizu Ježice, kjer se je zbralo od 5000 do 6000 kmetov. Cesarski komisarji s štajerskim deželnim glavarjem Sigmundom Dietrichsteinom na čelu so 15. aprila skušali podložnike na zborovanju prepričati, naj se razidejo in zapustijo kmečko zvezo, vendar so kmetje to odločno zavrnili. Ko je mesec dni pozneje, 17. maja, kot prvi na Kranjskem v kmečke roke padel grad Mehovo, so napadi podložnikov na gradove sledili tako na Kranjskem kot tudi na Štajerskem in Koroškem. Za Mehovim je konec maja padel tudi turjaški grad Čušperk. Uporniki so napadli tudi ljubljanski grad in požgali novi mlin na Ljubljanici.</p><p>Položaj ob vrhuncu vseslovenskega kmečkega upora prikazujeta poročilo štajerskih deželnih stanov in poročilo poveljnika fevdalne protikmečke vojske Herbersteina, napisana pred julijem leta 1515. Obe poročili poudarjata, da so uporni kmetje na <span class="pagebreak" id="pb.31"> [31] </span>Kranjskem »v svojo voljo« prisilili vsa mesta, gradove in samostane, razen Ljubljane, Škofje Loke, Kranja, Črnelega, Smlednika, Planine in Turjaka. Pod jezo ižanskih kmetov naj bi torej padla tudi gradova Iški turn in Ig (Sonnegg). S Herbersteinovim naglim in učinkovitim prihodom na Kranjsko v mesecu juliju je bil upor po štirimesečnem gibanju zadušen, kmečka zveza pa uničena. Povsod je sledilo maščevanje zmagovalcev – plenjenje in požiganje kmečkih domov, izgoni z domačij, krvavo kaznovanje zajetih upornih kmetov in poboji njihovih voditeljev. Vsem upornikom so za kazen naložili tako imenovani puntarski denarič v višini dva do tri krajcarje na leto. Vsi so plačevali enako vrednost ne glede na velikost kmetije.<a class="link_ref" href="op.xhtml#ftn.62" title="62B. Grafenauer Boj za staro pravdo. Slovenski kmet ob koncu 15. in začetku 16. stoletja Ljubljana 1944 str. 61 isti Kmečki upo..."><sup>62</sup></a></p><p>O uporniškem vrenju pri ižanskih podložnikih v času hrvaško-slovenskega upora leta 1573 ni podatkov, čeprav je zelo verjetno, da so bili zaradi nasilja fevdalcev in oviranja trgovskih poti ter kmečkega trgovanja prizadeti. Upor so zadušili, še preden je njegov val dosegel ižansko ozemlje. Prav tako ne vemo, kolikšna je bila udeležba Ižancev pri zadnjem velikem kmečkem uporu na Slovenskem leta 1635. Vsekakor tudi med njimi vrelo že dve leti prej. Kranjski vicedom Oktavijan Panizol je pritiskal na vladarjeve podložnike v župah Kozarje, Golo, Šentvid, na Igu in drugod okoli Ljubljane. Ko jim je dvigal dajatve, so jih leta 1633 nehali oddajati, zaostajalo pa je tudi plačilo davkov. Ižanski podložniki in podložniki na Golem so se pritoževali nad novo tlako, uvedeno štiri leta prej, namesto katere so morali kmetje še pred izpolnitvijo drugih obveznosti do gosposke plačevati za vsako kmetijo po 4 goldinarje in za vsako kajžo po goldinar odkupnine. Pomirili so se šele, ko so jim robotnino znižali na 2,5 goldinarja za kmetijo in šest soldov za kajžo. Dejstvo je tudi, da je upor na svojem vrhuncu od konca aprila do začetka maja zajel velik del Kranjske, med drugim tudi okolico Ljubljane. Če je upor pri drugih mestih naletel na večje ali manjše simpatije, pa se je Ljubljana zelo bala upornikov in imela veliko skrbi s stražami proti njim. Ko so upor zadušili, je v Ljubljani prišlo celo do obsodbe in usmrtitve Jurija Levca, enega izmed uporniških voditeljev. Zopet je sledilo maščevanje, vojaštvo, ki je zadušilo upor, pa je zelo opustošilo uporniško območje.<a class="link_ref" href="op.xhtml#ftn.63" title="63H. Valentinitsch Pritožbe podložnikov vicedomskega urada na Kranjskem v letu 1634 Kronika 21 (1973) str. 155 sl. J. Šorn Ljub..."><sup>63</sup></a></p><p>V obdobju kmečkih uporov sta slovensko ozemlje zajeli tudi reformacijsko gibanje in protireformacija. Na Ižanskem imamo o tem malo podatkov, kar pa ne pomeni, da enega ali drugega ni bilo. Celotno obravnavano ozemlje je takrat sodilo v faro s <span class="pagebreak" id="pb.32"> [32] </span>sedežem na Studencu - Igu, ki se omenja že leta 1363.<a class="link_ref" href="op.xhtml#ftn.64" title="64M. Kos Topografija o.c. I str. 211."><sup>64</sup></a> Napake, ki so se v tistem času pojavljale v cerkvi na Slovenskem, je verjetno niso zaobšle. Dejstvo, da je bil na fari od konca 15. stoletja dolgo časa župnik Lenart Bonomo, daje misliti, da je bil morda tudi on blizu protestantskim naukom tako kot njegov sorodnik, tržaški škof Peter Bonomo – učitelj, zaščitnik in mentor Primoža Trubarja.<a class="link_ref" href="op.xhtml#ftn.65" title="65Slovenski biografski leksikon 1. zvezek Ljubljana 1925 geslo Bonomo Peter str. 53."><sup>65</sup></a> Ko se je reformacija razširila na slovenskih tleh, so bili pristaši nove vere vsekakor tudi mnogi ižanski fevdalci. Rodbina Schnizenbaumov je bila protestantantizmu zelo privržena, še posebej pa to velja za Turjačane, gospode velikega dela ižanskega ozemlja. Lahko domnevamo, da so tako kot v škocjanski fari pri Turjaku tudi tu uveljavili protestantsko vero med podložniki. Domnevo potrjujejo protireformacijski nastopi v podkrimskih vaseh v času ljubljanskega škofa Tomaža Hrena. V župni cerkvi sv. Martina na Igu sta Gašper Leimbtasch in žena Marjeta že leta 1474 dala postaviti oltar sv. Katarine. Ker so bogato opremljeni oltar župni upravitelji zanemarili, kasneje pa so ga oskrunili še protestanti, ga je dal škof Hren obnoviti, v novembru leta 1614 pa so ga ponovno posvetili. Ob istem času je škof Hren znova posvetil tudi cerkev sv. Jurija pri ižanskem gradu (Sonnegg). V času reformacije so baroni Schnizenbaumi cerkev uporabljali za protestantske obrede in si prisvojili njeno celotno premoženje.<a class="link_ref" href="op.xhtml#ftn.66" title="66M. Benedik Hrenovi pontifikalni protokoli v Acta ecclesiastica Sloveniae 1981 str. 79 85 sl. 89 sl. K. Črnologar. IMK 4 (1894..."><sup>66</sup></a></p><p>O protestantih med kmečkim prebivalstvom v podkrimskih vaseh posredno govori tudi siceršnja skrb škofa Hrena za to območje. Iško faro je Hren že pred leti dal svojemu sorodniku, da bi jo uredil, obnovil cerkev, župnišče in podružnice, ter še posebej, da bi zopet pridobil cerkvene dohodke, ki so jih heretiki odtujili. Župnik je vse to do smrti leta 1617 res izpolnil. Že v novembru leta 1615 je škof Hren v Brestu znova posvetil podružnično cerkev sv. Andreja in njegov oltar. Še pred tem, v aprilu, pa je v podružnični cerkvi sv. Križa v Iški vasi posvetil dva oltarja in nova zvonova.<a class="link_ref" href="op.xhtml#ftn.67" title="67M. Benedik o.c. str. 88 116 sl."><sup>67</sup></a></p><p>Vsekakor pa se je približno desetletje po hrvaško-slovenskem kmečkem uporu leta 1573 med ižanskimi kmeti močno razširila sekta tako imenovanih »novih štiftarjev«, ki je bila ena izmed oblik plebejsko kmečke smeri reformacijskega gibanja. Pojavila se je kot odmev revolucionarnega kmečkega gibanja, potem ko je uporniško vrenje začasno usahnilo in pomenila nekakšno obliko kmečkega odpora proti obstoječemu stanju. Sekta se je v marsičem naslonila na gibanje, ki se je že v prvi polovici stoletja med ljudstvom kazalo zlasti v povečani pobožnosti (čaščenje svetnikov, Matere božje) in gradnji cerkva na krajih, kjer naj bi se vernikom prikazovali posamezni svetniki in zlasti Mati božja. Toda »novi štiftarji«, kot jih sočasni viri označujejo, so <span class="pagebreak" id="pb.33"> [33] </span>se organizacijsko odtrgali od Katoliške cerkve. Voditelji sekte, med katerimi so bile tudi ženske, so začeli sami pridigati in opravljati duhovniške posle, nastopali so proti župnikom in jih celo napadali. Cerkve so gradili brez dovoljenja in pristanka cerkvenih in posvetnih oblasti. Organizirani so bili v posebno skupnost vernikov, zbirali so sredstva in gradivo za gradnjo cerkva in jih upravljali sami. Med seboj so se – kakor stari štiftarji – imenovali bratje in sestre.<a class="link_ref" href="op.xhtml#ftn.68" title="68J. Gruden Praznoverje in mistiške sekte v protestantski dobi Izvestja muzejskega društva 18 (1908) str. 63 sl. in 19 (1909) s..."><sup>68</sup></a></p><p>V povezavi s štiftarskim gibanjem na širšem Notranjskem se je sekta leta 1584 verjetno močno razširila tudi na ižanskem območju, čeprav so župnik in fevdalci odločno nastopili proti njej. Širjenje sekte na ozemlju med Vrhniko in Igom je imelo žarišče na območju Planine, kjer ga je vodila Maruša Pogerlic. Svojo cerkev so zgradili na Planinski gori. V takratnih razmerah na Ižanskem se je »novo štiftarstvo« zelo razširilo, saj se je po neki vesti v župni cerkvi na Igu metalo okoli tisoč oseb iz ižanskega okoliša.<a class="link_ref" href="op.xhtml#ftn.69" title="69J. Gruden Zgodovina slovenskega naroda Celovec 1910 sl. str. 685 sl. B. Grafenauer Upori o.c. str. 263."><sup>69</sup></a></p><p>Proti »novim štiftarjem«, ki so pri oblasteh vzbujali bojazen, da se bo njihovo gibanje spremenilo v upor, so posvetne in cerkvene oblasti odločno nastopile. Gosposka je porušila štiftarsko cerkev na Planinski gori, po ukazu nadvojvode Karla so požgali vse njihove kapele in štiftarje, zlasti pa njihove voditelje, kaznovali. Že v začetku leta 1585 je bila sekta na Ižanskem in širšem območju zadušena s skupnimi napori deželnega kneza, katoliške cerkve in protestantskih deželnih stanov.</p></div><div class="ss3" id="index-body.1_div.1_div.2_div.4"><h3><span class="head">Rast ižanskega gospostva, drobitev kmetij, povečana bremena</span></h3><p>V naslednjih obdobjih vse do 18. stoletja se je posestno stanje na Ižanskem še naprej spreminjalo, deli posesti in celo cela manjša gospostva pa so prehajala iz rok v roke. Zaradi tega se je po eni plati posest združevala, po drugi pa so nastajala vedno nova zemljiška gospostva. Za prvo je najbolj značilno združevanje posesti v enotno ižansko zemljiško posestvo. Gospostvo Iški turn, ki so si ga okoli sredine 16. stoletja lastili Turjačani, je leta 1564 Sigmund Nikolaj Turjaški dal v zastavo Ivanu Engelshauserju. Ta je skupaj z bratom Avgustom gospostvo leta 1581 kupil od Turjačanov, rodbina pa je posest nato še povečevala (posest je bila ocenjena na 72 goldinarjev in 35 krajcarjev imenjske osnove). V sredini 17. stoletja so Engelshauserji kupili velik del gospostva <span class="pagebreak" id="pb.34"> [34] </span>Sonek (Studenec - Ig), leta 1651 pa so pridobili tomišeljski urad, tj. podložnike v Tomišlju (7,5 hube), Vrbljenah (10,5 hube) in Strahomeru (3,5 hube). V enotno ižansko gospostvo so vključili tudi Staje. V tem času je ocenitev davčne osnove ižanskega gospostva znašala že več kot 208 goldinarjev. Proti koncu stoletja se je posest ne glede na nove dokupe zmanjšala – zlasti posest, ki je pripadala Iškemu turnu, imenjska cenitev pa je padla na manj kot 170 goldinarjev. Toda že v drugem desetletju 18. stoletja je gospostvo zopet začelo naraščati; pridobilo si je tudi 13 komendskih kmetij v Planinici, na Studencu - Igu, v Škriljah in na Pijavi Gorici. V tem času so si lastniki pridobili tudi baronski (1681) in nato še grofovski (1719) naslov.<a class="link_ref" href="op.xhtml#ftn.70" title="70P. Blaznik Zemljiška gospostva o.c. str. 60 sl."><sup>70</sup></a></p><p>V 18. stoletju se je ižansko gospostvo še naprej načrtno zaokrožalo. Že v času Franca Sigmunda Engelshauserja je postopoma pridobilo vso posest gospodov Otthaimbov (glej niže), isti lastnik pa je leta 1724 kupil kmetije v Iški vasi, Vrbljenah, Tomišlju, Stajah in Kotu, ki so pripadale beneficiju sv. Trojice v ljubljanski stolnici, leto pozneje pa še 14,75 kmetij kostanjeviškega samostana v Brestu. Pridobilo si je tudi manjšo posest ljubljanskega kapitlja in raznih ižanskih cerkva. Toda leta 1771 je celotna posest Engelshauserjev, to je veliko ižansko gospostvo, prešla v last turjaških grofov, ki so tam gospodarili do leta 1848 in posedovali večino ižanske zemlje.<a class="link_ref" href="op.xhtml#ftn.71" title="71Prav tam str. 63."><sup>71</sup></a> Med manjšimi zemljiškimi gospostvi, ki so v tem času nastajala na novo, je v 16. stoletju treba omeniti gospostvo ljubljanskega špitala, ki je že leta 1451 kupilo dve kmetiji na Igu in eno na Sarskem. Ob ižanskem gospostvu se je po sredini 16. stoletja razvilo zemljiško gospostvo Matena (Höflein) na vicedomskih tleh, posest je imelo v Mateni in Iški vasi. Njegov prvi lastnik je bil kranjski vicedom Jurij Höfer (1564), pozneje pa so bili lastniki člani rodbine Portnerjev. Od tega gospostva se je leta 1668 odcepilo 10 hub v Iški Loki, Tomišlju in na Gornjem Igu, središče novega zemljiškega gospostva pa je bil takrat zgrajeni gradič blizu Bresta, Eben - Porthen. Konec 17. stoletja je to gospostvo prešlo v last rodbine Otthaimb, ki si je kasneje lastila tudi zemljiško gospostvo Matena. Sredi prve polovice 18. stoletja so to posest postopoma pridobili Engelshauserji, za njimi pa so vse pridobili Turjačani (1771).</p><p>Kakšna so bila v 18. stoletju posestna razmerja med turjaško posestjo in posestjo ižanskega (združenega) zemljiškega gospostva pred letom 1771, nam kažejo urbarji iz sredine stoletja. Turjačani so imeli leta 1750 na Ižanskem na Kremenici tri hube in osem podložnikov (štiri s polovično in štiri s četrtinsko kmetijo), v Kotu eno kmetijo in dva podložnika ter na Studencu - Igu dvotretjinsko kmetijo s tremi podložniki, mlin na štiri kolesa in domec. Po urbarju iz leta 1778/87 so imeli na Kremenici na treh hubah sedem podložnikov (štiri s četrtinsko, dva s polovično in enega s celo kmetijo), <span class="pagebreak" id="pb.35"> [35] </span>na Studencu - Igu polčetrto kmetijo in dvanajstino kmetije z osmimi podložniki ter mlin na štiri kolesa, v Kotu pa dve polovični kmetiji.<a class="link_ref" href="op.xhtml#ftn.72" title="72 AS Urbar II26 u  HandtUrbar im von der Graffschaft Auersperg und dahin incorporirten Gülten ausser der Herrschaft Nadlischeg..."><sup>72</sup></a></p><p>Razbitost posestnega stanja na ižanskem ozemlju okoli leta 1770 in nato povezanost posesti v letu 1848 prikazuje preglednica 1. </p><div class="table"><table class="table"><caption>Preglednica 1: Razbitost posestnega stanja na ižanskem ozemlju okoli leta 1770 in povezanost posesti v letu 1848<a class="link_ref" href="op.xhtml#ftn.73" title="73Prav tam str. 60 sl."><sup>73</sup></a></caption><tr style="font-weight:bold"><td>Zemljiško gospostvo</td><td>okoli leta 1770</td><td>v letu 1848</td></tr><tr><td>Ig</td><td>Ig, Dobravica, Kot, Sarsko, Staje, Tomišelj, Strahomer, Vrbljene, Iška vas, Gor. Ig, Iška</td><td>Ig, Dobravica, Kot, Matena, Kremenica, Iška Loka, Sarsko, Staje, Podgozd, Tomišelj, Brest, Strahomer, Vrbljene, Iška vas, Gor. Ig, Iška</td></tr><tr><td>Razni benificiji</td><td>Ig, Dobravica, Kot, Staje, Tomišelj, Vrbljene, Iška</td><td>Ig, Iška vas, Gor. Ig</td></tr><tr><td>Župnijska + cerkvena</td><td>Ig, Sarsko, Staje</td><td>Ig, Kot, Sarsko, Vrbljene</td></tr><tr><td>Turjak</td><td>Ig, Iška, Kot, Kremenica, Podgozd</td><td>Vsa posest vključena v Ig</td></tr><tr><td>Matena</td><td>Iška Loka</td><td> </td></tr><tr><td>Eben - Porthen</td><td>Iška Loka, Tomišelj</td><td/></tr><tr><td>Komenda</td><td>Ig, Sarsko, Podgozd</td><td/></tr><tr><td>Gajniče</td><td>Vrbljene</td><td/></tr><tr><td>Škofijsko</td><td>Dobravica, Staje, Vrbljene</td><td/></tr><tr><td>Spitel</td><td>Strahomer</td><td/></tr><tr><td>Vicedomsko</td><td>Iška vas</td><td/></tr><tr><td>Kostanjeviško</td><td>Brest</td><td/></tr><tr><td>Fužine</td><td/><td>Ig, Iška vas, Kot, Strahomer</td></tr><tr><td>Novomeška posest</td><td/><td>Sarsko</td></tr><tr><td>Dvori so bili v Mateni, Brestu, na Dobravici in v Vrbljenah.</td><td/><td/></tr></table></div><p>Preglednica 2 nam hkrati pokaže, kako zelo se je v teh stoletjih spremenila struktura podložnih kmetij. Ob koncu srednjega veka so na našem območju odločno prevladovale cele kmetije, kasneje pa je celih kmetij le še malo. Nekdanje cele kmetije so se delile v tričetrtinske in polovične, ki so prevladovale, pa tretjinske in četrtinske, ena je bila celo šestinska; vse je urbar označeval kot hube. Vse druge manjše enote je urbar <span class="pagebreak" id="pb.36"> [36] </span>štel med kajže (Hoffstatt), imetnike teh enot pa je imenoval kajžarji (Untersassen). Med podložniki ižanskega zemljiškega gospostva jih je bila leta 1756 že četrtina, v nekaterih vaseh pa so številčno že prevladovali. Vzroki za tak razvoj so bili lahko različni, poglavitnega pa vsekakor lahko najdemo pri zemljiških gospodih, ki so v tem obdobju pospeševali drobitev kmetij, ker jim je to olajševalo fevdalno izkoriščanje podložnikov in povečevalo dohodke. Naraščanje prebivalstva, ki ga zaznamo tudi v podkrimskih vaseh, je ta proces olajševalo. Odtod namreč izhaja pripravljenost podložnikov, da so manjše kmetije sprejemali pod težjimi pogoji. Življenjska nuja je to pospeševala. Glede na matične knjige ižanske fare, ki je takrat zajemala večje število vasi, kot jih je danes v obravnavanih treh krajevnih skupnostih, lahko zaključimo, da je prebivalstvo naraščalo, občasna nihanja in upade pa so še vedno povzročale zlasti kužne bolezni. Tako je število rojstev, ki je eden izmed pokazateljev gibanja števila prebivalstva, okoli leta 1650 močno padlo, kar povezujemo s kugo, ki je bila v ljubljanski okolici leta 1646 zelo razširjena.<a class="link_ref" href="op.xhtml#ftn.74" title="74AS Matične knjige Ig Sign. 136 rojstna knjiga IIX. Po posameznih letih je bilo število rojstev naslednje"><sup>74</sup></a> Na splošno lahko trdimo, da je prebivalstvo večji del 17. stoletja in v prvi polovici 18. stoletja naraščalo hitreje kot prej. To je bil verjetno tudi čas, ko so se kmetije najbolj delile in se je kajžarstvo najmočneje uveljavljalo. V povezavi s prebivalstvom naj omenimo še, da so se domačini praviloma poročali znotraj ižanske fare oziroma vaških skupnosti.<a class="link_ref" href="op.xhtml#ftn.75" title="75AS Matične knjige Ig Navedimo nekaj primerov iz knjige krščenih 1631 avg. 31  krščena Maruša hči Mihe in Urše Lah botra Matij..."><sup>75</sup></a> V tem obdobju so fevdalci na Ižanskem poskušali <span class="pagebreak" id="pb.37"> [37] </span> </p><div class="table"><table class="table"><caption>Preglednica 2: Struktura prebivalstva v 17. stoletju</caption><tr><td class="bold">Vas</td><td colspan="6">Hube</td><td class="bold">Podložniki</td><td class="bold">Kajžarji</td><td class="bold">Mlini</td><td class="bold">Vsi</td></tr><tr><td/><td>1</td><td>3/4</td><td>1/2</td><td>1/3</td><td>1/4</td><td>1/6</td><td/><td/><td/><td/></tr><tr><td/><td>Studenec - Ig</td><td>5</td><td>3</td><td>8</td><td>5</td><td>18</td><td>1</td><td>40</td><td>39</td><td>1</td><td>79</td></tr><tr><td/><td>Staje</td><td>1</td><td>1</td><td>3</td><td>1</td><td>1</td><td/><td>7</td><td>5</td><td/><td>12</td></tr><tr><td/><td>Kot</td><td>2</td><td/><td>2</td><td>1</td><td/><td/><td>5</td><td>3</td><td/><td>8</td></tr><tr><td/><td>Iška Loka</td><td>1</td><td/><td>19</td><td/><td>7</td><td/><td>27</td><td>8</td><td/><td>35</td></tr><tr><td/><td>Iška</td><td/><td/><td>3</td><td/><td>1</td><td/><td>4</td><td>1</td><td>2</td><td>8*</td></tr><tr><td/><td>Matena</td><td/><td>1</td><td>13</td><td/><td>9</td><td/><td>23</td><td>3</td><td/><td>25</td></tr><tr><td/><td>Brest</td><td>6</td><td/><td>16</td><td/><td/><td/><td>22</td><td>3</td><td/><td>25</td></tr><tr><td/><td>Tomišelj</td><td>3</td><td/><td>12</td><td/><td/><td/><td>15</td><td>1</td><td/><td>16</td></tr><tr><td/><td>Vrbljene</td><td>3</td><td/><td>16</td><td/><td>4</td><td/><td>23</td><td/><td/><td>23</td></tr><tr><td/><td>Strahomer</td><td>2</td><td/><td>4</td><td/><td/><td/><td>6</td><td>2</td><td/><td>8</td></tr><tr><td/><td>Gornji Ig</td><td>1</td><td/><td>6</td><td/><td>2</td><td/><td>9</td><td/><td/><td>9</td></tr><tr><td/><td>Sarsko</td><td>2</td><td/><td/><td/><td/><td/><td>2</td><td/><td/><td>2</td></tr><tr><td/><td>Podgozd</td><td>1</td><td/><td/><td/><td/><td/><td>1</td><td/><td/><td>1</td></tr><tr><td/><td colspan="3">Iška Vas</td><td/><td/><td/><td/><td/><td/><td>1</td><td>1</td></tr><tr><td/><td>Dobravica</td><td colspan="6">označena kot dominikalna pristava</td><td/><td/><td/></tr><tr><td/><td>Skupaj</td><td>27</td><td>5</td><td>96</td><td>7</td><td>42</td><td>1</td><td>184</td><td>65</td><td>4</td><td>253</td></tr></table></div><p> <span class="note" id="Note5">* Tu je všteta še kovačija (Hammerschmid)</span> povečevati površino posesti, ki so jih obdelovali sami. O tem govorijo podatki o obstoju posameznih pristav v tem času (glej tabelo), vendar ob obstoječi raztreseni obliki zemljiškega gospostva ta proces ni imel večjega obsega. Podložniki še vedno dobivali kmetije po začasnem zakupu – po smrti starega lastnika je novi dobil kmetijo v zakup le, če je plačal primščino. Za mnoge svojce je bila primščina (z mrtvaščino) preveliko breme, zato so se podložniki iz različnih družin hitro menjavali na podložnih hubah in celo kajžah. Tako so si po urbarju iz leta 1750 na turjaški kajži na Studencu - Igu naglo sledili Matija Pintar, Lovro Zdravje in Matija Cimperman; podobno je bilo na turjaškem mlinu v isti vasi, kjer so si sledili Matija Krašovec, Jakob Šoster in Primož Bonač. V letih 1778/87 pa so bili na polovični turjaški hubi na Studencu - Igu <span class="pagebreak" id="pb.38"> [38] </span>Martin Čelebnikar, Luka Zdravje in Primož Maglič, na tretjinski kmetiji pa Janez Cimperman in za njim Matija Petelin.<a class="link_ref" href="op.xhtml#ftn.76" title="76AS Urbar II 26 u  1750 Urbar II 27 u  17781787."><sup>76</sup></a></p><p>Struktura podložniških dajatev in bremen se je v teh stoletjih deloma spremenila. Poglavitna dajatev je sam po sebi ostal činž, ki so ga kmetje praviloma plačevali v denarju skupaj z deželnim davkom. Ponekod so del činža plačevali tudi v naturi. Po uporu leta 1515 so uvedli puntarsko dajatev, ki je znašala 2 krajcarja na kmetijo, plačevali pa so jo tudi ižanski podložniki. Povečala se je tudi tlaka oziroma odškodnina zanjo. Večja tlaka je bila povezana z delno spremembo zemljiškega gospostva, ki je ponekod skušalo zemljo v večji meri obdelovati samo.</p><p>Tlako so poviševali zlasti na račun neizmerjene tlake. Podložniki na Ižanskem so namesto tlake po večini plačevali odškodnino – robotnino. Na Studencu - Igu so vsi turjaški podložniki opravljali tlako v naturi, tudi v Brestu so komendski podložniki morali opraviti šest dni tlake,<a class="link_ref" href="op.xhtml#ftn.77" title="77Prav tam."><sup>77</sup></a> višina robotnine pa je bila zelo različna. Na posesti župnije Ig je bila robotnina 4 goldinarje in 32 krajcarjev, na posesti kostanjeviškega samostana pa celo 7 goldinarjev.<a class="link_ref" href="op.xhtml#ftn.78" title="78P. Blaznik o.c. str. 78."><sup>78</sup></a> Na Kremenici so turjaški podložniki Matej Šteblaj, Miha Strle, Matija Zalar in Luka Zdravje za četrtinske kmetije plačevali 2 goldinarja, 58 krajcarjev in 2 denariča robotnine, Janže Anzelc (Hanzelc) in Andrej Mihaličič za polovični kmetiji po 5 goldinarjev in 17 krajcarjev, Matej Kralič pa za celo kmetijo kar 11 goldinarjev in 54 krajcarjev robotnine.<a class="link_ref" href="op.xhtml#ftn.79" title="79AS Urbar II 26 u in Urbar II 27 u."><sup>79</sup></a></p><p>Od 16. stoletja dalje so se povečala bremena v obliki davkov. Poleg kontribucije – od cele kmetije 6 goldinarjev, od polovične 3 goldinarje in od četrtinske po 1 goldinar in 30 krajcarjev – so podložniki plačevali tudi deželni davek (Steur). Višina je bila med drugim odvisna tudi od velikosti in kakovosti zemlje. Na Kremenici so npr. leta 1750 polovične kmetije plačevale 3 goldinarje in 59 krajcarjev davka, četrtinske hube 1 goldinar in 59 krajcarjev. 2,25 (ena le 44 krajcarjev). V Kotu so polovične kmetije plačevale 3 goldinarje, 38 krajcarjev in 2 denariča, vendar se je pozneje dvignila na skoraj 5 goldinarjev. Na Studencu - Igu je davek za polovično hubo znašal 3 goldinarje in 35 krajcarjev, za četrtinsko pa 1 goldinar, 27 krajcarjev in 1 denarič.<a class="link_ref" href="op.xhtml#ftn.80" title="80Prav tam P. Blaznik o.c. str. 74."><sup>80</sup></a> Sredi 18. stoletja so se deželni davki strnili s kontribucijo. V davek so vključili tudi hišni goldinar in doklade.</p><p>Desetina cerkvi se glede višine in predmetov ter načinu pobiranja v tem obdobju ni spremenila, pač pa so podložniki župni duhovščini in cerkovniku dajali tako imenovano cerkveno bero.</p><p>Obveznosti podložnikov torej nikakor niso bile majhne, čeprav so se po zemljiških <span class="pagebreak" id="pb.39"> [39] </span>gospostvih razlikovale. Največje breme so na ižanskem gospostvu nosili podložniki iz Iške Loke. Doseglo je tudi vrednost blizu 28 goldinarjev in 14 krajcarjev: plačal je 4 goldinarje in 52 krajcarjev činža, 5 goldinarjev robotnine, 6 goldinarjev kontribucije, dajal po 8 mernikov pšenice, rži in prosa ter 12 mernikov ovsa, 2 kokoši in 16 jajc, poleg tega pa je moral opraviti po 30 dni osebne in vozne tlake in spresti 12 funtov prediva ter še posebej opraviti vožnjo lesa.</p><p>Ob relativno majhnih kmetijah, ki so v tem času prevladovale, in številnih kajžah podložnik zgolj s svojim poljedelskim obratom ne bi zmogel odplačati vseh velikih bremen. Pomagal si je, kakor smo že spoznali, z vključevanjem v razne druge, neagrarne dejavnosti. Veliko možnosti so ponujali gozdovi, ki so bili večinoma graščinski, a so imeli podložniki v njih po urbarialnem zapisu iz leta 1756 določene pravice. Tako npr. so imeli turjaški podložniki na Studencu - Igu, v Stajah in Kotu pravico do drv in gradbenega lesa na Krimu in Na gori; podložniki ižanskega gospostva na Studencu - Igu pa so imeli enako pravico v turjaških gozdovih na Mokrcu. Del podložnikov je moral gradbeni les kupiti ali izprositi pri gospodu (npr. v Iški Loki, Iški, Mateni, Tomišlju in Podgozdu). Podložniki posameznih vasi so imeli tudi svoje deleže gozda za oskrbo z drvi,<a class="link_ref" href="op.xhtml#ftn.81" title="81 AS Sign. II 21 u  Rustical Fassionen der Herrschaft Sonneg im Laybacher Kreis  1756."><sup>81</sup></a> vendar so podložniki pogosto v gozd posegali po lastni volji in zaradi tega prihajali v hude spore s svojimi zemljiškimi gospodi, zlasti s Turjačani. Iz gozda so podložniki lahko dobili del dohodkov, brez katerih na preskromnih hubah mnogokrat ne bi zmogli preživeti.</p><p>Ena pomembnih stranskih dejavnosti ižanskih kmetov je bilo tudi kmečko kupčevanje in promet. Bližina Ljubljane in pomembnost prometnih smeri sta tej dejavnosti dajala vedno nove spodbude. O kmečkem kupčevanju nazorno poročajo ponekod prevladujoče denarne dajatve in velike davčne obveznosti, nič manj pa tudi tovorniške obveznosti podložnikov. Del tamkajšnjih ljudi je dodatni zaslužek dobil tudi v vodnem prometu. Po Valvasorju vemo, da je bilo v njegovem času (v drugi polovici 17. stoletja) na Igu 30 in v Iški Loki prav toliko malih ladij, ki so plule po tedaj plovni Iščici do Iga (v pristanišču blizu Brezicove kmetije so natovarjali drva, tesan les in kmetijske pridelke) in po njenem pritoku Ložci do Iške Loke. Po njiju je potekal kar živahen promet med Ljubljano in Igom oziroma Iško Loko, od koder je blago potovalo dalje po želimeljski poti proti Turjaku in naprej na Kočevsko in Dolenjsko ter tudi proti Notranjski. Nad ižanskimi ladjarji je imel nadzor višji prejemnik v Ljubljani. Lahko sklepamo, da je prometna dejavnost pomenila dodaten kos kruha in dohodke mnogim prebivalcem na Ižanskem. Težave so se začele šele po gradnji komercialnih cest in po izkopu Gruberjevega kanala (1786), ko se je začela vodna gladina na Barju zniževati. <span class="pagebreak" id="pb.40"> [40] </span>Konec vodnega prometa je nastopil leta 1829, ko so zgradili cesto Ljubljana–Ig. Gradnjo so morda sprožile prav težave s plovbo po do tedaj plovnih rekah.<a class="link_ref" href="op.xhtml#ftn.82" title="82V. Valvasor Slava vojvodine Kranjske Ljubljana 1978 str. 264 M Orožen Adamič Prebivalstvo poselitev in promet na Ljubljanskem..."><sup>82</sup></a></p><p>Že v srednjem veku je podložnik postal sodno podrejen svojemu fevdalcu. Tako je bilo tudi v tem času. Gospod je sodil svojim podložnikom v vseh zadevah, ki niso zahtevale krvavih kazni – imel je t. i. patrimonialno sodstvo. Za hujše zadeve, pri katerih so izvajali krvave kazni (pohabljenje, smrtna kazen), pa je imelo oblast nad večjim številom zemljiških gospostev t. i. krvno sodstvo oziroma deželsko sodišče. V naših vaseh je imelo deželsko sodišče ižansko zemljiško gospostvo, ki je s tem nekako povezovalo podkrimske ljudi in ozemlje.</p><p>V cerkvenem pogledu so v vsem tem času obravnavane vasi sodile v ižansko župnijo ali faro. Toda v začetku farne organizacije je ižanska pokrajina sodila v okvir šentpeterske prafare pri Ljubljani. Na Igu je cerkev sv. Martina morda nastala že v 10. stoletju, kar zopet po svoje kaže na zgodnjo pomembnost kraja kmalu po naselitvi Slovencev. Tu je nastala tudi vikariatska župnija že pred letom 1291. Že pred koncem 13. stoletja je bil na Studencu - Igu vikar cerkniškega župnika. Še sredi 14. stoletja se omenjata cerkev in vikariat (1342) na Igu (ecclesia seu vicaria in Ig). Šele leta 1363 se na Igu prvič omenja samostojna fara. Farna cerkev je bila posvečena sv. Martinu in se prvič omenja šele leta 1380. Seveda je bila cerkev mnogo starejša, obstajala je že v času vikariata in še prej, glede na zavetnika jo lahko postavimo celo v čas pred 10. stoletjem. Župnik oziroma župna cerkev je imela dohodke od svoje manjše zemljiške posesti in desetine, za katero vemo, da so jo leta 1330 pobirali npr. v Brestu, ter bera.<a class="link_ref" href="op.xhtml#ftn.83" title="83M. Kos Gradivo za historično topografijo o.c. str. 210 sl. 212 MMVK 13 str. 621363 dec. 10 J. Höfler O prvih cerkvah in pražu..."><sup>83</sup></a> Pod ižansko faro je bilo večje število cerkvenih podružnic, ki so deloma nastale že v srednjem veku. Na Studencu - Igu je bila na hribu cerkev sv. Jurija, v Valvasorjevem času pa še cerkev sv. Uršule. V Iški je bila leta 1352 posvečena cerkev sv. Jere; še poprej se omenja cerkev sv. Mihaela v Iški vasi (1321), ki pa je glede na ime zavetnika mogla biti precej starejša; tam je bila tudi cerkev sv. Križa. Pozneje, proti koncu srednjega veka, se omenjajo še cerkev sv. Ruperta na Sarskem (1482), cerkev sv. Lenarta na Gornjem Igu (1498) in cerkev sv. Jakoba v Strahomeru. Poleg njih se v tem obdobju omenjajo še cerkev sv. Gregorja na Dobravici, sv. Urha na Kremenici, sv. Mohorja in Fortunata v Mateni, kjer je konec 15. stoletja znana rezbarska delavnica cerkev oskrbela z lesenim oltarjem, kar kaže tudi na »bogastvo« kmetov, sv. Andreja v Brestu in sv. Janeza Krstnika v Tomišlju.<a class="link_ref" href="op.xhtml#ftn.84" title="84M. Kos o.c. str. 211 213 215 Cerkveni šematizem E. Cevc Likovna umetnost v srednjeveški Ljubljani v Zgodovina Ljubljane 1984 ..."><sup>84</sup></a> Med župniki v srednjem veku poznamo Lenarta Bonoma, <span class="pagebreak" id="pb.41"> [41] </span>ki je bil dolga leta na Igu. Na Igu pa je bil doma tudi ljubljanski kanonik in župnik v Dobu, ki je imel od leta 1499 tudi doktorat (R. D. Michaelis de Igg artium doctoris).<a class="link_ref" href="op.xhtml#ftn.85" title="85P. Simoniti Humanizem na Slovenskem o.c. str. 77 in 122 IMK 8 1898 str. 131."><sup>85</sup></a> Po matičnih knjigah 17. in 18. stoletja spoznamo, da je bil takrat poleg župnika na fari tudi kaplan oziroma kooperator, kakor ga imenujejo viri. Med župniki se v tem času omenjajo Matej Dienstmann (1627), Franc Prenek (1630), Janez Valčič (Valchich, Valchorich) (1635/6), Marko Lucchino (1636) in Andrej Štibernik (1684). Župnik na Igu je bil tudi Mihael Omersa (1679–1742), ki je pred tem deloval kotstolni vikar v Ljubljani. Bil je tudi glasbenik – napisal oziroma uglasbil je pet oratorijev in druga liturgična glasbena dela. Kaplani na Igu so bili Matej Skarle (1627/8), Matija Štrumfl (Strumphl, Amphl) (1631), Matija Omersu (1638), Jurij Omersu, doma s Studenca - Iga (1730), Simon Cigole iz Strahomera (1730), Jože Strahen iz Matene (1775) in Blaž Klein s Studenca - Iga (1783).<a class="link_ref" href="op.xhtml#ftn.86" title="86SBL 1 1925 str. 53 AS Matične knjige Ig sign. 136 rojstne knjige IIX J. Sivec Razvoj glasbe v Ljubljani v 18. in 19. stoletju..."><sup>86</sup></a></p></div><div class="ss3" id="index-body.1_div.1_div.2_div.5"><h3><span class="head">Razkroj fevdalizma in odprava fevdalnih vezi v revoluciji 1848</span></h3><p>V drugi polovici 18. stoletja se je začel družbeni položaj ižanskih podložnikov z reformami avstrijskih vladarjev močno spreminjati. Reforme je v tem času zahteval celoten gospodarski in socialni položaj. Zahtevala jih je krepitev absolutne države, ki je prehajala v moderno organizirano državo z razčlenjeno birokratsko upravo, s stalno vojsko in z državnimi financami, ki so slonele povsem na davčni osnovi. Pri tem so se državne oblasti v veliki meri naslonile na kmeta. Če pa naj bi kmetijstvo pokrivalo potrebe naraščajočega prebivalstva, če je hotela na kmete prenesti večji del državnih bremen in obveznosti, je bilo treba kmetu izboljšati položaj, ga osvoboditi dela fevdalnih dajatev, mu dati več svobode in tudi nekaj izobrazbe. Potreba je bila še večja, ker je razvoj nekmetijskih gospodarskih panog zahteval vedno več svobodne in za delo sposobne delovne sile. Ta pa je morala prihajati predvsem s podeželja. Poglavitni dohodki države so tedaj postali davki – te naj bi odslej plačevali tudi fevdalci. Državne oblasti, ki so želele neposredno nadzorovati višino in obseg podložniških obveznosti do gospoda in hkrati podložnikov in fevdalcev do države, so začele uvajati t. i. davčno in urbarialno rektifikacijo (popravo, izboljšanje). Na tej osnovi so nastali rektificirani (popravljeni) urbarji za ižansko in še druga gospostva pod Krimom. Ti so natančno popisali kmetove dajatve in služnosti, pa tudi dohodke zemljiških gospodov. Z njimi so podložniki že v času Marije Terezije (1740–1780) dobili možnost, da so se proti <span class="pagebreak" id="pb.42"> [42] </span>nepravilnostim fevdalcev pritožili na državne urade – kresije, vendar se je vse to le počasi uveljavljalo. Da bi še v večji meri preprečil zlorabe plemičev nad podložniki je leta 1789 cesar Jožef II. (1780–1790) podrobno določil razmerje delitve urbarijalnih dohodkov: 70 % donosa kmetije mora ostati podložniku, 30 % pa gre gospodu in državi. Takoj po Jožefovi smrti so to odločbo zaradi odpora fevdalcev odpravili.</p><p>S posebnimi patenti so državne oblasti izboljšale posestne odnose podložnikov do gospoda z določili o prevedbi začasnih zakupov v dedne zakupe po kupnem pravu, ki so bili v podkrimskih vaseh do tega časa še zelo redki. Čeprav so oblasti še posebej določale, da se mora in sme podložna zemlja podeljevati le po kupnem pravu, se je prevedba na Kranjskem in seveda tudi v ižanskih vaseh le počasi uveljavljala. K temu je v veliki meri pripomogla tudi velika razbitost fevdalne posesti, vendar se je do leta 1848 to stanje že močno spremenilo. Na ižanskem gospostvu je bilo v letu 1848 le še 26 kmetij v začasnem zakupu, ki so nato plačale 117 goldinarjev in 20 krajcarjev odškodnine.<a class="link_ref" href="op.xhtml#ftn.87" title="87A. Krošl Zemljiška odveza na Kranjskem Ljubljana 1941 str. 74."><sup>87</sup></a></p><p>Za družbeni položaj podložnikov je bil zelo pomemben t. i. nevoljniški patent iz leta 1782. Z njim je bila kmetom na Kranjskem podeljena osebna svoboda. Od takrat je moral kmet pod določenimi pogoji in če je bil gospodarsko zmožen zapustiti zemljiškega gospoda ter dajati otroke v šole in v uk, ne da bi za to moral dobiti privoljenje fevdalca. Kmet je bil od tega časa dalje osebno svoboden in nič več vezan na zemljo. Od gospoda je bil odvisen le še zaradi zemlje – pravimo, da je bil podložnik od takrat le še stvarno odvisen od fevdalca. Pomemben del fevdalnih vezi je bil s tem odpravljen, in to še toliko bolj, ker so istega leta s posebnim robotnim patentom omejili tudi tlako, da bi podložniki lahko bolje obdelovati kmetije. Ker je bilo tlake v vaseh pod Krimom sorazmerno malo, v tem pogledu ni prišlo do večjih sprememb. Od tlake se je bilo takrat mogoče tudi v celoti odkupiti.</p><p>V času reform je tudi cerkev izgubila marsikatero staro predpravico. S tolerantnim patentom (toleranca – strpnost) so vernikom vseh veroizpovedi dali versko svobodo. Takrat je ljubljanska škofija, kamor so spadale tudi ižanske vasi, dobila strnjeno škofijsko ozemlje: obsegalo je vso Kranjsko razen dela Notranjske in Istre. Zlasti za kulturni razvoj je bila pomembna tudi šolska odredba: leta 1774 so uvedli šolsko obveznost za vse otroke od šestega do dvanajstega leta starosti. Šolska obveznost se je sicer uveljavljala zelo počasi – zlasti pri deklicah, toda pomembno je bilo, da je obstajala.</p><p>Ob vseh najpomembnejših in še drugih olajšavah je reformni čas ižanskemu kmetu prinesel tudi vrsto novih obveznosti, ki so koristile predvsem državi. Kmetje so bili takrat v povečani meri obloženi z državnimi davki, ki so jih z raznimi davščinami in <span class="pagebreak" id="pb.43"> [43] </span>vojnimi posojili plačevali glede na velikost in donosnost kmetije. V povezavi z davki so takrat nastajali popisi zemljiške posesti (katastri), ki so postali osnova za obdavčitev.</p><p>Hudo breme je padlo na kmeta tudi z uvajanjem stalne državne vojske, ker so vojake rekrutirali predvsem iz kmečkih vrst. Vojaška služba je bila sprva dosmrtna in se je le počasi skrajševala na 14 in nato na 7 let. Število rekrutov (nabornikov) so določali po nabornih okrajih; zaradi tega so uvedli tudi štetja prebivalcev (takrat so tudi oštevilčili hiše po naseljih). Vojsko so služili le neporočeni sinovi revnejših kmetov oziroma vaških slojev. Bogati so si lahko poiskali namestnika in ga za nadomeščanje plačali, oziroma so se morali odkupiti. Zaradi tega so se mnogi vaški fantje skrivali ali se telesno poškodovali in se na hitro ženili, da jim ni bilo treba iti v vojsko.<a class="link_ref" href="op.xhtml#ftn.88" title="88 F. Gestrin  V. Melik Slovenska zgodovina od konca osemnajstega stoletja do 1918 Ljubljana 1966 str. 16 sl. Zgodovina Slovenc..."><sup>88</sup></a></p><p>Reformno obdobje je Barju in z njim tudi podkrimskim vasem prineslo še eno, za poznejši razvoj pomembno spremembo. Po načrtih Gabriela Gruberja, bivšega jezuita in profesorja na liceju, hidrotehnika in nautika,<a class="link_ref" href="op.xhtml#ftn.89" title="89M. Pahor Gabrijel Gruber ali ladjedelstvo  navtika  navigacija Slovensko morje in zaledje. Zbornik za humanistične naravoslov..."><sup>89</sup></a> so zaradi melioracijskih del v letih 1772/82 med Golovcem in Gradom izkopali kanal, ki se še danes imenuje po njem. Z njim se je začelo izsuševanje Barja, ki pa je še dolgo trpelo povodnji ob visokih vodah. Po smrti Jožefa II. je bilo konec reform. Njegov naslednik je moral del reform pod pritiskom fevdalcev zopet odpraviti, vendar jih je večina ostala v veljavi. Kmet se je v mnogočem rešil podložniških vezi,oblažile pa so se tudi njegove fevdalne obveznosti. V vaseh so ižanski kmetje – sodeč po urbarju ižanskega gospostva iz približno tega časa – v poljedelskem obratu gojili več ozimine kakor jarega žita, vendar sta bila Tomišelj in Zgornji Ig izjemi. Večinoma je rž prevladovala nad pšenico, gojili so tudi ječmen in oves (npr. Zgornji Ig), ponekod tudi ajdo ter lan in konopljo. Za živinorejo so vsi imeli svoje travnike (tudi posamezni kajžarji), za pašo pa so izrabljali, večinoma brez bremen, ali pašnike na turjaški posesti (Podgozd, Sarsko), ali pašnike na ižanskem gospostvu (Iška Loka, Na Mahu in Morostu), na turjaških in ižanskih pašnikih kmetje iz Staj in Kota, ali na soseskinih pašnikih (Iška na gori Verdu, Vrbljene pri Zelenem Virju, Zgornji Ig pod Krimom) ali na področju ižanskega deželskega sodišča (Brest). Razen podložnikov na Igu, v Stajah in Kotu so vsi drugi imeli manjše parcele gozdov, a so vsi imeli servitutne pravice, večinoma v turjaških gozdovih, kakor smo že videli, za gradbeni les ali pa so ga morali kupiti oziroma izprositi.<a class="link_ref" href="op.xhtml#ftn.90" title="90 AS  Rustical Fassionen der Herrschaft Sonneg im Laybacher Kreis  1756 Sign II 21 u."><sup>90</sup></a></p><p>Medtem se je v Franciji začela buržoazna revolucija (1789). Dogodki povezani z <span class="pagebreak" id="pb.44"> [44] </span>njo in z osvajanji po Evropi v času Napoleona so pripeljali Francoze tudi v slovenske kraje. Tu so nastale francoske Ilirske province (1809–1813) in del slovenskega ozemlja z našimi vasmi se je vsaj deloma spoznal s pridobitvami francoske revolucije. Toda koliko tega je ostalo v zavesti ižanskih kmetov, ne vemo. Upravno je bilo ižansko ozemlje znotraj province Kranjske vključeno v eno izmed novo nastalih občin (mairie). Sedež občine je bil v Brestu, vključevala pa je še naslednje vasi: Studenec - Ig, Iška Loka, Matena, Tomišelj, Vrbljene, Strahomer, Planinica, Jezero, Gornji Ig, Iška vas, Mala vas, Kot, Staje, Dobravica in Kremenica. Občinska razdelitev se je v neki obliki ohranila tudi v času predmarčnega absolutizma. Na celotnem slovenskem ozemlju pa so se občine kot upravne enote uveljavile šele po revoluciji leta 1848, ko so odpravili fevdalizem in z njim vso patrimonialno oblast fevdalcev nad kmeti.<a class="link_ref" href="op.xhtml#ftn.91" title="91 S. Vilfan Pravna zgodovina Slovencev od naselitve do zloma stare Jugoslavije Ljubljana 1961 str. 449."><sup>91</sup></a> V desetletjih po ponovni vključitvi francoskih Ilirskih provinc v Avstrijo so pogoji za popolno odpravo fevdalnih odnosov namreč hitro dozorevali. V tem času so podkrimske vasi dobile neposredno prek Barja potekajočo cestno prometno zvezo, nekoliko osušeno Barje pa je zajela načrtna poselitev (kolonizacija). Leta 1829 so namreč zgradili cesto v smeri sever–jug od Ljubljane na Ig kot osrednjo tamkajšnjo vasjo, s katero se je bistveno povečal promet proti Ljubljani. Zaradi padca ravni vode v rekah po izkopu Gruberjevega kanala in te ceste je propadlo čolnarstvo. Ižanska cesta je bila prva večja cesta prek Barja, imela je tudi nekaj mostov čez Iščico. Odtod so pozneje potekali odcepi do Črne vasi in Matene ter v vse druge pomembnejše smeri po Barju. Po cesti se je zelo povečal promet (kot nadomestilo za izgubljene vodne poti) zaradi povezave s cesto po Želimeljski dolini, ki je bila vse do zgraditve ceste Škofljica–Turjak in dalje najvažnejša povezava s Kočevjem. Ta pa je bila zgrajena šele leta 1877. Zaradi te ceste je na Igu pri Virantu (Vreščaju) nastala gostilna z velikimi hlevi.</p><p>Kakor je bila gradnja te ceste tesno povezana z izsuševanjem Barja, tako so bili s tem pogojeni tudi kolonizacijski poskusi. Okoli leta 1830 je nastalo naselje Ilovica pod Rakovnikom. Po tem letu je zrasla Črna vas, po letu 1840 je začela nastajati še vas Lipe, obe v osrednjem delu občasno še dolgo poplavljanega sveta na Ljubljanskem barju. Hiše v novih naseljih so bile praviloma še lesene, šele po prvi svetovni vojni so jih začele nadomeščati zidane. V Črni vasi in vasi Lipe je bilo leta 1929 od 189 hiš še vedno 41 lesenih hiš.<a class="link_ref" href="op.xhtml#ftn.92" title="92M. Orožen Adamič o.c. str. 116 sl. A. Melik Kolonizacija Ljubljanskega barja Ljubljana 1927 isti Povodnji na Ljubljanskem bar..."><sup>92</sup></a></p></div><div class="ss3" id="index-body.1_div.1_div.2_div.6"><div class="pagebreak" id="pb.45"> [45] </div><h3><span class="head">Revolucija 1848 in zemljiška odveza</span></h3><p>Položaj ižanskega kmeta se kljub boljšim prometnim povezavam pred letom 1848 ni bistveno izboljšal. Tudi zato so kmetje Ižanskega izražali vedno večje nezadovoljstvo proti gospodi. Nasprotja so se zlasti zaostrovala zaradi povečevane krompirjeve desetine (od vsega pridelka so zahtevali petino). Ižanski kmet je v tem obdobju namreč zelo povečal gojenje krompirja, ki se je začel širiti med njimi že v prejšnjem stoletju. Kmeta so razburjale tudi prepovedi sekanja lesa in nasploh uporaba gozda v krimskih gozdovih, kar jim je prinašalo dodatni zaslužek. Zaradi tega se je tudi po ižanskih vaseh krepila misel in zahteva, naj kmet postane lastnik zemlje, ki jo obdeluje. Zahtevali so odpravo fevdalnih odnosov in pričakovali, da se bo to zgodilo brez vsake odškodnine. V takih razmerah je tudi v Avstriji, na Dunaju, marca 1848 prišlo do revolucije, ki je začasno pometla z absolutizmom in odpravila fevdalne odnose. Na Slovenskem so predvsem kmetje v masovnem in zelo širokem revolucionarnem gibanju sledili dunajski revoluciji. Kmalu po novicah o marčni revoluciji so marsikje po slovenskih tleh nastopili proti svojim osovraženim zemljiškim gospodom. Slovenski kmetje so v revoluciji leta 1848 zahtevali takojšnjo odpravo vseh dajatev, bremen in vezi, ki so jih vezale na zemljiške gospode – vse to seveda brez odškodnine. Narodno zavedna inteligenca in meščanstvo, torej slovensko politično gibanje, ki je takrat nastopilo, v glavnem ni podprlo kmeta v njegovih stremljenjih. Fevdalci so v svojem boju proti kmečkim zahtevam namreč zahtevali, naj kmet za zemljo plača odškodnino. Zaradi tega tudi kmet ni podprl slovenskega političnega programa o združitvi vseh Slovencev v eni enoti znotraj federativno urejene Avstrije, torej programa Zedinjene Slovenije.<a class="link_ref" href="op.xhtml#ftn.93" title="93B. Grafenauer Slovenski kmet v letu 1848 ZČ 23 19489 str. 18 sl. F. Gestrin  V. Melik Slovenska zgodovina o.c. str. 91 sl. Zg..."><sup>93</sup></a></p><p>Kmet je za svoje zahteve šel v prave oborožene spopade. Eden najbolj znanih takih dogodkov je bil napad na ižanski grad 21. marca 1848. Že kmalu po znanih dogodkih v Ljubljani 16. marca je začelo vreti po ižanskih vaseh. Ko je ižanski župnik 19. marca, verjetno z namenom, da bi kmete pomiril, s prižnice pojasnjeval nove pravice, ki so jih razglasili na Dunaju (ustava, tiskovna svoboda itd.), in so na sejmu naslednjega dne branjevci kmete še hujskali proti gospodi, je zavrelo. Že naslednji večer se je zbralo okoli 500 kmetov z vseh ižanskih sosesk: Iga, Iške vasi, Matene, Staj, Strahomera, Tomišlja in Vrbljen. Razjarjeni so napadli ižanski grad, last turjaških grofov. Grad so kmalu osvojili, ga oplenili in zažgali. Dogodke lepo opisuje tedaj edini ljubljanski časopis »Laibacher Zeitung« (Ljubljanski časnik). </p><blockquote class="quote"><p>»Najprej so kmetje vdrli v pisarno in znosili od tod vse spise, akte in zemljiške knjige na grajsko dvorišče ter jih sežgali. Ista usoda je zadela pohištvo vseh sob <span class="pagebreak" id="pb.46"> [46] </span>v pritličju in zgornjem nadstropju; vse je bilo razbito, pometano skozi okna ali čez hodnik; lepe dragocene slike, obleke, posteljno perilo so raztrgali, razlomili in vrgli v ogenj, ki je plapolal na dvorišču. Celo zalogo v bogati shrambi so uničili. Vino v kleteh so razbojniki, potem ko so se obilno napili, izlili iz sodov, in kar je imelo kakršno koli vrednost, so s pravo slastjo in spretnostjo uničili in razbili. Nobena vrata, nobeno okno v vsem gradu ni ostalo celo, celo oknjake so razsekali; ista usoda je zadela cvetličnjak poleg gradu. Uboga oskrbnica, ki se je skrila na podstrešju za uro je trepetala v največji življenjski nevarnosti, ker so ji bili namenili smrt. Nazadnje so se po 11. uri ponoči … odstranili, ko so se prepričali, da so opravili svoje delo do konca.« <a class="link_ref" href="op.xhtml#ftn.94" title="94Laybacher Zeitung 24. 3. 1848 str. 247248 F. GestrinV. Melik Zgodovinska čitanka 7 Ljubljana 1986 str. 34 sl."><sup>94</sup></a></p></blockquote><p>Kmetje so nameravali napasti tudi ižansko župnišče, vendar so ga obvarovali vojaki, ki so iz Ljubljane na Ig prišli že nekaj ur po napadu na grad. Poškodovali in požgali pa so grajska gospodarska poslopja, tako da so domači hlapci le s težavo rešili živino. Razjarjeni kmetje so napadli in oplenili tudi lovski gradič Namršel pri Želimljah, last turjaških gospodov, s čemer so še posebej izrazili nejevoljo ižanskih sosesk zaradi omejevanja pravic v gozdovih. To so zelo lepo izrazili tudi v svojemu računu zemljiškemu gospodu 2. maja, ko so trdili, da gospod že 36 let od propada francoske oblasti dalje prepoveduje kmetom teh sosesk sekati les v krimskih gozdovih in jim s tem krati njihove stare pravice.<a class="link_ref" href="op.xhtml#ftn.95" title="95AS sodni arhiv F 1 in F 2 (Sonnegger Brandlegung) M. Mikuž Ob stoletnici ižanskega upora Slovenski poročevalec št. 69 21. 3. ..."><sup>95</sup></a></p><p>Že 28. marca so oblasti proglasile preki sod (hitro sojenje) v strahu pred kmečkimi nemiri, ki nikakor niso prenehali. Prav ta odločni nastop kmečkih množic je v veliki meri pripomogel, da so reakcionarne sile tudi potem, ko so se okrepile, 7. septembra izdale zakon o zemljiški odvezi. Z njim so se odpravile vse fevdalne vezi in obveznosti, kmet je dobil zemljo v last, vendar pa je moral zanjo še vrsto let odplačevati odškodnino. Toda fevdalizma je bilo konec.<a class="link_ref" href="op.xhtml#ftn.96" title="96F. Gestrin  V. Melik Zgodovina Slovencev o.c. str. 113 sl."><sup>96</sup></a></p></div></div><div class="ss2" id="index-body.1_div.1_div.3"><div class="pagebreak" id="pb.47"> [(47)] </div><h2><span class="head">Stoletje kapitalizma (1848–1941)</span></h2><div class="ss3" id="index-body.1_div.1_div.3_div.1"><h3><span class="head">Pod habsburškim žezlom</span></h3><div class="ss4" id="index-body.1_div.1_div.3_div.1_div.1"><h4><span class="head">Politične razmere </span></h4><p>Po porazu revolucije leta 1848 je bil v monarhiji obnovljen absolutizem in zavladalo je politično mrtvilo. Zamrlo je tudi slovensko narodno gibanje, ki je v revolucionarnem letu dalo program Zedinjene Slovenije. V tem času je bila izvedena zemljiška odveza. Podobno kot v drugih delih monarhije so kmetje tudi na Ižanskem dobili večji del obdelovalne zemlje (do ok. 97 %) v svoje roke, ne pa tudi gozda, ki je v veliki meri ostal last starih fevdalnih lastnikov. Tako je moralo 699 kmetov na nekdanjem ižanskem zemljiškem gospostvu za zemljo odplačati blizu 88.000 goldinarjev odškodnine, kar je bila velika obremenitev. Brez odškodnine pa so prenehale vse pravice nekdanjih zemljiških gospodov, ki so izvirale iz opravljanja javnih funkcij in vse osebne pravice.<a class="link_ref" href="op.xhtml#ftn.97" title="97A. Krošl Zemljiška odveza na Kranjskem Ljubljana 1941 str. 78 sl."><sup>97</sup></a></p><p>Absolutizem se je deset let po revoluciji dokončno zlomil in z letom 1861 se je v habsburški monarhiji začelo ustavno življenje. Z obnovitvijo ustavne dobe je oživelo slovensko politično gibanje, ki je dobivalo vedno globlje korenine tudi na podeželju, v vaških občinah. Volilna pravica je namreč ob slovenskem političnem gibanju v javno življenje vse bolj pritegovala tudi kmečko prebivalstvo. Od leta 1861 do leta 1913 so volitve potekale kar 14-krat,volilna pravica pa se je postopoma širila. Sprva so volili v kurijah, volilnih skupinah, v kmečki kuriji pa so volili samo tisti, ki so plačevali določeno visoke davke; torej velik del kmetov sprva ni imel volilne pravice. Volitve so bile posredne in javne; volilni upravičenci so izvolili volilne može in ti so volili poslance. Šele po letu 1896 se je začela počasi uveljavljati splošna volilna pravica za vse nad 24 let stare moške in tajne volitve; leta 1907 so za državni zbor prvič volili s splošno in enako volilno pravico.<a class="link_ref" href="op.xhtml#ftn.98" title="98Prim. V. Melik Volitve na Slovenskem 18611918 Ljubljana 1965 zlasti str. 101 sl."><sup>98</sup></a> Slovenci so prvič organizirano nastopili na volitvah že leta 1867 in zmagali v kmečki kuriji na skoraj vsem slovenskem ozemlju. Slovensko narodno gibanje je dobilo množično podporo v slovenskem kmečkem ljudstvu. Ob večjih političnih pravicah, ki so se tedaj uveljavile tudi v zvezi z dualistično ureditvijo monarhije v Avstro-Ogrsko, so napredni, pretežno liberalno usmerjeni izobraženci <span class="pagebreak" id="pb.48"> [48] </span>na velikih ljudskih shodih – taborih v letih 1868/71 v ospredje zopet postavili zahtevo po Zedinjeni Sloveniji. Zanjo so na taborih složno nastopali konservativci in liberalci. Največji tabor je bil v Vižmarjih pri Ljubljani maja leta 1869. Udeležilo se ga je do 30.000 ljudi, med njimi so bili vsekakor tudi kmetje podkrimskih vasi. Čeprav so tabori prenehali in se ideja o Zedinjeni Sloveniji ni uresničila, so se vse bolj krepile sile slovenskega narodnega gibanja.<a class="link_ref" href="op.xhtml#ftn.99" title="99F. GestrinV. Melik Slovenska zgodovina od konca osemnajstega stoletja do 1918 Ljubljana 1966 str. 150 sl. 171 sl."><sup>99</sup></a></p><p>K temu je veliko pripomogla ogroženost slovenskega naroda. Znotraj monarhije mu je namreč grozila nemška nevarnost (gospodarski pritisk, germanizacija itd.) pa tudi razne težave, ki so se zgrnile nadenj. Kmet, ki je bil zelo obremenjen z odplačevanjem odškodnine za zemljiško odvezo in z visokimi davki, je začel propadati. Zelo ga je prizadelo upadanje cen kmetijskih pridelkov, industrijsko blago pa je kupoval vedno dražje. Kmet se je vse bolj zadolževal in leta 1890 so vknjiženi dolgovi slovenskih kmetov znašali okoli 120.000.000 goldinarjev. Nastala je t. i. agrarna kriza in mnogo kmetov je propadlo. Z vsem tem se je povezovalo tudi izseljevanje in mnogo ljudi je odšlo po svetu za kruhom. Toda slovensko ljudstvo se je temu žilavo in uporno postavljalo po robu. Leta 1882 so Slovenci dobili večino v ljubljanskem občinskem odboru. V času do prve svetovne vojne so Slovenci ustvarili in uveljavili veliko gospodarskih podjetij in organizacij ter denarnih ustanov. Nastajale so hranilnice in posojilnice, razne zadruge, še posebej v pomoč kmetu, banke, skratka slovenski kapital. Delovati je začela vrsta kulturnih in drugih institucij ter društev (npr. Slovenska matica, Družba sv. Mohorja, izobraževalna in prosvetna, telovadna, planinska, športna društva in organizacije, gledališča, knjižnice in drugo). Od začetkov 90. let dalje so kot posledica razredne in ideološke razslojenosti organizirali politične stranke: klerikalno Slovensko ljudsko stranko in liberalno Narodno napredno stranko, obema meščanskima strankama pa se je leta 1896 priključila še delavska stranka – Jugoslovanska socialnodemokratična stranka, vsaka s številnimi časopisi, ki jih je bilo pred prvo svetovno vojno že nad sto.<a class="link_ref" href="op.xhtml#ftn.100" title="100Prav tam str. 231 sl."><sup>100</sup></a></p><p>Ob prehodu v 20. stoletje so bili Slovenci že povsem razvit narod s svojo kulturo, znanostjo in umetnostjo, imeli so izoblikovan jezik, ki se je kot uradni jezik uveljavil na večjem delu slovenskega ozemlja v monarhiji. Pojavljali so se tudi mnogo širši načrti in programi za rešitev narodnega vprašanja v povezovanju z drugimi jugoslovanskimi narodi. Ti so nazadnje, po porazu Avstro-Ogrske v prvi svetovni vojni, pripeljali do nastanka stare Jugoslavije, to je kraljevine Srbov, Hrvatov in Slovencev konec leta 1918. V novo državo sta zaradi mednarodnega položaja, nespretnosti slovenskih politikov <span class="pagebreak" id="pb.49"> [49] </span>in še česa prišli le dve tretjini Slovencev, drugi pa so doživljali pravo narodnostno katastrofo v fašistični kraljevini Italiji, v republiki Avstriji in Madžarski.<a class="link_ref" href="op.xhtml#ftn.101" title="101J. Pleterski Slovenci 18481918 v Študije o slovenski zgodovini in narodnem vprašanju Maribor 1981 str. 239264 in druge razpr..."><sup>101</sup></a></p></div><div class="ss4" id="index-body.1_div.1_div.3_div.1_div.2"><h4><span class="head">Gospodarstvo</span></h4><p>Odprava fevdalnih odnosov in zemljiška odveza sta tudi podkrimskemu kmetu na široko odprli vrata iz deloma še naturalnega v blagovno denarno gospodarstvo. Razvoj kapitalizma je tudi to ozemlje na svoj način vključil v svoj okvir. Ižansko ozemlje ni bilo tesneje geografsko prometno povezano s pomembnejšimi kapitalističnimi tokovi in se je zaradi tega še vedno počasneje razvijalo. Železniška proga Ljubljana–Trst, ki so jo gradili v letih 1849/57 in ki je promet proti morju prenesla s cest na železnico, je pustila obravnavane kraje nekoliko ob strani. Tudi do leta 1877 zgrajena cesta Škofljica–Turjak je šla mimo ižanskega ozemlja in hkrati zmanjšala prometni pomen Želimeljske doline. Čeprav je obstajala zamisel, da bi železnico do Kočevja speljali po tej dolini, je leta 1893 stekla od Grosuplja naprej, ker so prevladale druge koristi.<a class="link_ref" href="op.xhtml#ftn.102" title="102J. Jagodič Zgodovinski utrinki v Zbornik Velike Lašče Ljubljana 1986 str. 21 I. Mohorič Zgodovina železnic na Slovenskem Lju..."><sup>102</sup></a> Ižansko ozemlje so od takrat s pomembnimi cestami in železniškimi prometnimi potmi povezovale le slabe ceste, ki so bile ob večjih povodnjih ves ta čas neprevozne. Zaradi tega se tu ni razvila nobena veja industrije, niti lesnopredelovalna, čeprav je pokrajina zlasti v hribovitem delu v veliki večini pokrita z obsežnimi predvsem iglastimi gozdovi. Industrializacija se podkrimskih vasi ni dotaknila, zato so vse do druge svetovne vojne ostale kmetijsko območje, s katerega so se prebivalci izseljevali, ker tam niso našli dela.</p><p>Poglavitna gospodarska panoga je bilo v tem obdobju poljedelstvo, čeprav je bila zemlja deloma prodnata, kraška in barjanska. Tam so še celo v tem času nadaljevali s kolonizacijo na nekdanjih ljubljanskih mestnih zemljiščih, ki so jih pod ugodnimi pogoji prodajali koristnikom. Tako je nastalo novo naselje Lipe. Pomembna je bila tudi živinoreja, za kar so bili ugodni pogoji v hribovitem in barjanskem svetu. Kmetijske presežke so ižanski kmetje prodajali predvsem na ljubljanskem trgu, ki je z rastjo prebivalstva (od 20.000 sredi stoletja je leta 1910 naraslo na 41.727 ljudi) potrebovalo vedno več hrane (krompir, mleko, perutnina, jajca, živina). Svoje sta prispevala tudi sadjarstvo in čebelarstvo, toda prevladovale so majhne kmetije, ki niso veliko prinašale. Že leta 1848 je bilo od 699 kmetijskih enot na Ižanskem le 50 celih kmetij, 363 <span class="pagebreak" id="pb.50"> [50] </span>je bilo velikih od tričetrtinskih do tretjinskih, od tega 272 (38,9 %) polovičnih kmetij, vse preostale (286) pa so bile četrtinske in manjše, torej kajže (40,9 %), od tega 166 manjših od osminske. V tem obdobju so se kmetije še drobile.<a class="link_ref" href="op.xhtml#ftn.103" title="103A. Krošl Zemljiška odveza o.c. str. 7879."><sup>103</sup></a></p><p>Za obstoj in preživetje prebivalstva je bila izredno pomembna izraba gozda in trgovina z lesom. Tramove in deske so prodajali raznim podjetjem v Ljubljani, na Škofljici, v Podpeči in Preserju in še naprej po železnici iz zadnjih dveh krajev. Zelo veliko drv (v klaftrskih polenih) so prodali v Ljubljani. Marsikateremu podkrimskemu kmetu je gozd dajal največ dohodkov. Z gozdom je bila povezana tudi domača lesna obrt; izdelovali so zobotrebce, zaboje, sodčke iz mehkega lesa in toporišča. Zlasti najrevnejši so dobili v tem poslu dodaten zaslužek. Čim bolj se je bližal prehod stoletja, tem bolj se je širilo rezanje šote, ki so jo, posušeno, uporabljali za kurjavo doma, ali pa so jo prodajali. Šoto so v obliki manjših kvadrov rezali z lopatami (»štihi«). Pri tem napornem delu so sodelovale tudi ženske. Šoto so deloma še prevažali s čolni ali pa so jo vozili z volovsko vprego. Prodajali so jo tudi v Ljubljani. Šoto so nekaj časa tudi drobili (npr. v Babni Gorici) in jo prodajali zidarjem za toplotno izolacijo stropov. Po prvi svetovni vojni je rezanje šote hitro nazadovalo (čeprav so jo delno izkoriščali še po osvoboditvi). Po vaseh obstoječa obrt (krojaška in čevljarska, kovaška in ključavničarska, usnjarska in sedlarska, zidarska, mizarska in kolarska, mesarska in pekovska), nekaj trgovin in kar precej gostiln so krile predvsem lokalne potrebe. Vodno silo Iščice in zlasti Iške so izkoriščali sorazmerno številne žage in mlini. Na Iški so bili v tem času npr. žaga pod Krvavicami, Sivčeva, Žugova, Šalova, Krogarjeva, Teglova, Kajžarjeva, Žagarjeva, Pristavčeva in Šerjakova žaga. Vodna žaga na Iški je bila tudi v Strahomeru, ki pa je prenehala z delom zaradi upada gladine Iške. Poleg žage so imeli posamezni lastniki tudi mline, ki pa so v nasprotju z žagami delali predvsem za vaške potrebe, npr. Šalov, Žugov, Pristavčev, Krogarjev in Žagarjev mlin; zadnja dva z žagama so leta 1942 uničili in požgali Italijani. V Dragi pod Dobravico je pred vojno začela delovati opekarna, ki je daleč naokoli zadovoljevala vse potrebe po zidni in strešni opeki. Vse do leta 1920 so sušilnico opekarne kurili s šoto. Začetnik opekarne je bil priseljeni Furlan Angelo Aita, ki ga je nasledil rojak Alojz Comino; lastniki so imeli tudi žago in gostilno. Opekarna ni dajala zaslužka samo maloštevilnim delavcem ampak tudi kmetom, ki so vozili opeko v Ljubljano ali na Škofljico.<a class="link_ref" href="op.xhtml#ftn.104" title="104Krajevni leksikon Dravske banovine Srez Ljubljana okolica Ljubljana 1937 str. 347 362 pisna izjava Pavle Černe 21. 4. 1988."><sup>104</sup></a></p><p>Prehod v denarno gospodarstvo je za ižanskega kmeta tekel prehitro. Njegov kmečki obrat kljub vsem naporom in dodatnim zaslužkom ni vedno prinašal dovolj dohodkov. Ob plačevanju odškodnine za zemljiško odvezo in visokih davkov, z <span class="pagebreak" id="pb.51"> [51] </span>vključevanjem v tržišče, kjer so se cene njegovih pridelkov vedno bolj zniževale v primerjavi s ceno blaga, ki ga je sam kupoval, se je začel zadolževati. Pred prvo svetovno vojno so podkrimski kmetje živeli predvsem od svojih kmetij, katerih pridelke so prodajali zlasti v Ljubljani, pa tudi drugje.</p><p>Nastop državnih oblasti proti oderuhom leta 1881 ni prinesel rešitve. Obrestna mera ni bila omejena in je znašala tudi do 30 % in več. Dolgovi so naraščali, kmetije pa so izgubljale vrednost. Marsikateri kmet je zaradi odplačila dolga prodal najboljše kose svoje kmetije ali kar celotno kmetijo. Tudi po obravnavanih vaseh je pel boben ob prodaji dolžnikove zemlje na dražbi. Tako stanje je pripeljalo do izseljevanja propadajočih kmetov in prebivalstva, ki doma ni našlo dela. Že zgodaj srečujemo prve vesti o izseljevanju iz podkrimskih vasi tudi v Ameriko. Nekateri izmed njih so se tudi vračali, npr. Jože Hitejc, ki se je po vrnitvi vključil v politično življenje. Takrat je bil v Ameriki tudi Franc Ponikvar.<a class="link_ref" href="op.xhtml#ftn.105" title="105Prim. J. M. Trunk Amerika in Amerikanci Celovec 1912 str. 534 izjava P. Černe."><sup>105</sup></a> Ves ta čas so ižanski ljudje odhajali v bližnja mesta in Trst, sem zlasti ženske, pa tudi v druge habsburške dežele in izven njih. Doma so si ženske v nekaterih primerih pomagale tudi tako, da so za skromno plačilo v rejo prevzemale najdenčke. Takrat se je povečalo tudi drobljenje kmečke posesti. Šele po prelomu v novo stoletje se je položaj kmeta zaradi zaščitnih akcij klerikalne stranke začelo popravljati kmetu v korist (npr. z ustanavljanjem kmetijskih zadrug ter hranilnic in posojilnic). Opisani razvoj je strukturo kmečkega prebivalstva v obravnavanih vaseh le malo spremenil. Število ljudi, ki se je ukvarjalo z neagrarno dejavnostjo ali se zaposlilo kot kmečki in gozdni delavci, delalo na okoliških žagah in drugje ali pa odhajalo na delo v Ljubljano in drugam, se je le počasi povečevalo. Nastal je tudi manjši sloj državnih nameščencev (učitelji, žandarji, poštarji).</p></div><div class="ss4" id="index-body.1_div.1_div.3_div.1_div.3"><h4><span class="head">Prebivalstvo</span></h4><p>Ozemlje obravnavanih krajevnih skupnosti je bilo v tistem času sorazmerno redko poseljeno, čeprav je bila gostota prebivalstva v nekaj večjih vaseh večja. Zaradi izseljevanja in drugih vzrokov je število prebivalstva v vsem tem času le počasi in ne ravno veliko poraslo oziroma je celo nihalo. Poselitev in gibanje prebivalstva nam nazorno prikazujejo statistični podatki ljudskih štetij za leta 1869, 1890 in 1900, ki jih tu navajamo po takratnih občinah toda brez krajev, ki danes niso v obravnavanih treh krajevnih skupnostih. </p><p>To ozemlje je bilo pred prvo svetovno vojno sestavni del okraja Ljubljana okolica in je bilo upravno razdeljeno med šest manjših občin: Studenec - Ig, Iška vas, Iška Loka, Tomišelj, Vrbljene in Želimlje. Leta 1869 so bila v posameznih občinah naslednja <span class="pagebreak" id="pb.52"> [52] </span>naselja: v občini Studenec - Ig so bile poleg te vasi še Dobravica, Kremenica, Staje in Kot; v občini Iška vas še Iška in Zgornji Ig; v občini Iška Loka še Matena; v občini Tomišelj še Brest (ter Planinica in Jezero, danes v KS Podpeč - Preserje); v občini Vrbljene še Strahomer, v občini Želimlje pa je bilo od naših krajev le Sarsko. Taka upravna razdelitev se je v glavnem obdržala vse do propada monarhije. Spremembe so bile le v tem, da so že leta 1890 k Dobravici posebej šteli še zaselka Draga in Podgozd, k občini Tomišelj so priključili novo nastalo kolonizacijsko naselje Lipe, ki svoje ime dobilo z oblastnim odlokom leta 1888, od leta 1840 pa so tam nastajajoče hiše šteli k Strahomerju ali Vrbljenam. Leta 1900 so k občini Iška vas šteli zaselek Ustje s tremi hišami.</p><p>Prebivalstvo je v letih 1869 do 1890 poraslo za 559 ljudi ali za 15,06 %. Če upoštevamo, da so v letu 1883 močno razsajale črne koze in le tri leta pozneje še kolera, ki so jo prinesli delavci pri gradnji ceste Ig–Golo, je prirastek prebivalstva v tem času še kar zadovoljiv.</p><div class="table"><table class="table"><caption>Preglednica 3: Gibanje števila prebivalcev v drugi polovici 19. stoletja</caption><tr><td class="bold">Občina</td><td colspan="2" class="bold">1869</td><td colspan="2" class="bold">1890</td><td colspan="2" class="bold">1900</td></tr><tr><td>Studenec - Ig</td><td>214 hiš</td><td>1205 preb.</td><td>248 hiš </td><td>1373 preb.</td><td>249 hiš</td><td>1249 preb.</td></tr><tr><td>Iška vas</td><td>95</td><td>512</td><td>119</td><td>681</td><td>122</td><td>660</td></tr><tr><td>Iška Loka</td><td>75</td><td>476</td><td>84</td><td>516</td><td>92</td><td>511</td></tr><tr><td>Tomišelj (brez Jezera + Planice)</td><td>69</td><td>392</td><td>87 </td><td><span style="font-style:italic">512</span>*</td><td>103 </td><td><span style="font-style:italic">516</span>*</td></tr><tr><td>Vrbljene</td><td>82</td><td>495</td><td>94</td><td>544</td><td>94</td><td>499</td></tr><tr><td>Želimlje (le Sarsko)</td><td>12</td><td>71</td><td>13</td><td>84</td><td>13</td><td>78</td></tr><tr><td>Skupaj</td><td>547 hiš</td><td>3151 preb.</td><td>645 hiš</td><td>3710 preb.</td><td>673 hiš </td><td>3513 preb.</td></tr></table></div><div class="note" id="Note6">* Tu niso vštete hiše in prebivalci Lip</div><p>V naslednjem desetletju je zaradi izseljevanja število prebivalstva padlo za 197 ljudi ali za 5,3 %. V celoti je v treh desetletjih (1869–1900) prebivalstvo poraslo le za 362 ljudi ali za 10,3 %, kar je zelo malo in še celo manj od slovenskega povprečja v letih 1846–1910, ki je znašalo 11,3 %, kar kaže na velik delež izseljevanja.<a class="link_ref" href="op.xhtml#ftn.106" title="106 F. Zwitter Prebivalstvo na Slovenskem od XVIII. stoletja do današnjih dni Ljubljana 1936."><sup>106</sup></a> Pač pa se je ves čas povečevalo število bivalnih enot, hiš: v celoti za 126 ali 18,72 %. To nedvoumno kaže, da se je ob povečanem številu družin zlasti v zadnjem desetletju precej zmanjšala nataliteta, kar gre verjetno razložiti z vedno slabšim gmotnim položajem Ižancev, morda pa tudi z večjo izobraženostjo, saj je do tega časa šolska mreža že zelo porasla, šolska obveznost pa je zajela večino otrok.</p></div><div class="ss4" id="index-body.1_div.1_div.3_div.1_div.4"><div class="pagebreak" id="pb.53"> [53] </div><h4><span class="head">Vključevanje prebivalcev v narodno in politično gibanje</span></h4><p>Kakor drugod na Slovenskem se je tudi ižansko prebivalstvo postopoma vključevalo v narodno gibanje in v splošno politično in kulturno življenje. Pomembno vlogo pri tem so imeli šola in učitelji, ki so bili v veliki meri liberalno in napredno usmerjeni, na drugi strani pa tudi lokalna duhovščina zlasti kot pobudnica narodne zavesti in pozneje kot predstavnica klerikalnega političnega gibanja, ki je v podkrimskih vaseh prevladovalo. Dokler je slovensko narodno gibanje nastopalo kot enoten tabor, so se ljudje na volitvah odločali za predlagane narodne kandidate. </p><p>Volitve so potekale tako, da so v vsaki občini najprej volili volilne može. Ti so bili običajno iz vrst vaških veljakov, tudi župnikov in učiteljev, redkokdaj kak graščak. Volilni možje so nato na sedežu volilnega okraja volili poslance. Tako so tudi ižanski kmetje v volilnem okraju Ljubljana okolica vse do leta 1883 volili dr. Janeza Bleiweisa, »očeta slovenskega naroda« in urednika časopisa <span style="font-style:italic">Novice</span>.<a class="link_ref" href="op.xhtml#ftn.107" title="107V. Melik Volitve na Slovenskem o.c. str. 350 sl."><sup>107</sup></a> Ko pa so v začetku 90. let nastale politične stranke, porasla strankarska in ideološka nasprotja in se je na Slovenskem začel boj za prevlado med liberalci in klerikalci, se je to spremenilo. Po ločitvi duhov so klerikalci prenehali sodelovati v Slovenski matici, v društvih sv. Cirila in Metoda, Sokolu in v drugih, ki so v času vsenarodnega gibanja dobivala liberalni značaj. Na volitve so tako eni kakor drugi postavljali svoje kandidate, zato so nasprotja in boji porasli zlasti v času volitev, kar se je odražalo tudi na podeželju. Volilni boj ni bil v vseh podeželskih občinah enak, na splošno pa vendar velja, da so po letu 1896, ko se je povečalo število kmečkih volilcev, v tem boju močno prevladovali klerikalci. Tega leta so uveljavili neposredne volitve in z njimi tudi širšo volilno pravico; z njo pa so klerikalci dobivali kmečke glasove. Tako je bilo tudi v ižanskih občinah. Na volitvah za poslance v kranjski deželni zbor in v državni zbor so bili v volilnem okraju vedno izvoljeni klerikalni kandidati Fran Povše, kmetijski strokovnjak, Gabrijel Jelovšek, podjetnik, in Ivan Sušteršič, vodja klerikalne stranke.<a class="link_ref" href="op.xhtml#ftn.108" title="108Prav tam."><sup>108</sup></a> Za volitve v letu 1897 je v volilni boj na Ižanskem neuspešno posegla tudi leta 1896 ustanovljena JSDS. V svojem časopisu <span style="font-style:italic">Zarja</span> je že februarja 1897 izdala volilni preglas, nato pa spomladi organizirala volilne shode v raznih krajih, med drugim tudi na Studencu - Igu.<a class="link_ref" href="op.xhtml#ftn.109" title="109Oris kronologije delavskega gibanja na Slovenskem 18671968 Ljubljana 1969 str. 22 sl."><sup>109</sup></a></p><p>Pomembno vlogo pri tej klerikalni prevladi je imela cerkev in z njo lokalna duhovščina, ki je bila kot protiutež naprednemu učiteljstvu zelo delavna in nepopustljiva. Poleg ižanske fare je bila verjetno tudi iz političnih vzrokov novembra 1905 ustanovljena še tomišeljska fara. Eden izmed pospeševalnih motivov za ta korak je morda bil tudi v tem, da je bila tomišeljska cerkev stara romarska cerkev (Devica Marija in sv. <span class="pagebreak" id="pb.54"> [54] </span>Anton). Vsekakor je na ustanovitev fare vplivalo to, da je bil že od leta 1741 pri cerkvi beneficij za vzdrževanje stalnega duhovnika. Prvi župnik je postal Josip Knific (do leta 1919), ki se je s svojim delom, zlasti z ustanovitvijo hranilnice in posojilnice, še pred koncem stoletja med ljudmi uveljavil že kot beneficiar v Tomišlju.<a class="link_ref" href="op.xhtml#ftn.110" title="110 Slovenski šolski muzej (SŠM)  Gradivo za muzej slovenskega šolstva od ljudske šole Tomišelj str. 4 Krajevni leksikon Dr. ba..."><sup>110</sup></a> Pod novo faro so spadale vasi Tomišelj, Brest, Vrbljene, Strahomer ter Lipe, Planinica in Jezero izven današnje KS. Planinica je že leta 1792 s svojo podružnično cerkvijo sv. Tomaža prešla iz ižanske fare v presersko faro. Ižanska fara je od takrat zajemala vasi Studenec - Ig, Kot, Kremenice, Dobravico, Iško Loko, Iško vas, Iško, Mateno, Staje, Sarsko, Zgornji Ig in do leta 1937 še Pijavo Gorico. Številne podružnične cerkve v obeh farah (sv. Jurija na Igu, na griču Pungert za vasi Kot in Staje, sv. Gregorja na Dobravici, sv. Jedert v Iški, sv. Mihaela in sv. Križa v Iški vasi, sv. Urha na Kremenici, sv. Mohorja in Fortunata v Mateni, sv. Ruperta na Sarskem, sv. Andreja v Brestu, sv. Jakoba v Strahomeru, sv. Janeza Krstnika v Podkraju) so še povečale vpliv duhovščine in njeno povezavo z verniki, s tem pa tudi njihovo politično pripadnost.<a class="link_ref" href="op.xhtml#ftn.111" title="111 SŠM  Register osnovne šole Ig str. 154 Register osnovne šole Tomišelj str. 713 primerjaj Krajevni leksikon Dr. banovine str..."><sup>111</sup></a></p><p>Politični in svetovnonazorski boj se je prenašal tudi v vsakdanje in društveno življenje v vseh naših vaseh, čeprav so bili Ižanci pod vplivom solidarnostne zavesti med seboj še vedno zelo povezani.</p></div><div class="ss4" id="index-body.1_div.1_div.3_div.1_div.5"><h4><span class="head">Razvoj šolstva</span></h4><p>Na ižanskem ozemlju je imelo šolstvo že stoletno tradicijo, ki se morda veže še na reformacijski čas. V virih se kot prva leta 1631 omenja šola na Igu, ki je bila tesno vezana na cerkev. Prostor je imela v takratni mežnariji, kot učitelj pa se omenja organist Jurij Jacomin (1631–1660).<a class="link_ref" href="op.xhtml#ftn.112" title="112 Arhiv Slovenije (AS)  Status animarum  1631 SŠM  Oris zgodovine in razvoja državne ljudske šole na Igu str. 1."><sup>112</sup></a> Kot učitelji se pozneje omenjajo Vid Tratnik (1660–1677), Jakob Mikec (1677–1693), Franc Wirth (1693–1706), Gregor Mortenik (1706–1719), Jože Ambrožič (1719–1724), Andrej Brenik (1726–1734) in Matija Mortenik (1734–1739).<a class="link_ref" href="op.xhtml#ftn.113" title="113SŠM  Oris zgodovine o.c. str. 4"><sup>113</sup></a></p><p>V času razsvetljenih reform je na Igu nastala enorazrednica (trivialka), ki pa se omenja šele leta 1809. Pouk je bil v stari kaplaniji, učiteljeval pa je Jože Vidmar (1739–1798). Šolski okoliš je bil precej večji od ozemlja današnjih treh krajevnih skupnosti. Zajemal je še Golo, Preserje in Želimlje. Učitelj je do leta 1819 pobiral bero tudi v teh treh vaseh. Šolstvo je bilo še vedno pod strogim nadzorom cerkve in duhovščine. Velik <span class="pagebreak" id="pb.55"> [55] </span>okoliš in hitrejša rast prebivalstva sta pozneje zahtevala dopolnitev šolske mreže. K temu je pripomogla tudi večja skrb države za osnovno šolo. Od začetka leta 1850 do leta 1870 je bilo na Kranjskem ustanovljenih 143 novih osnovnih šol (od 104 do 247).<a class="link_ref" href="op.xhtml#ftn.114" title="114 V. Schmidt Zgodovina šolstva in pedagogike na Slovenskem 3 Ljubljana 1966 str. 174."><sup>114</sup></a> Že leta 1854 je svojo osnovno šolo dobilo Preserje,<a class="link_ref" href="op.xhtml#ftn.115" title="115S. PetelinVojko Krajevna skupnost Podpeč  Preserje v NOB Ljubljana 1983 str. 19."><sup>115</sup></a> kmalu pa je iz ižanskega šolskega okoliša odpadlo tudi Želimlje. Leta 1859 je bila šola na Studencu - Igu razširjena v dvorazrednico, zato je bilo zanjo zgrajeno novo šolsko poslopje. Temu so leta 1892 prizidali še dve učilnici (delo je opravil Janez Janželj z Iga) in šola je s šolskim letom 1892/93 postala štirirazrednica. Po potresu leta 1895 je bilo celotno šolsko poslopje povsem prenovljeno.<a class="link_ref" href="op.xhtml#ftn.116" title="116SŠM  Oris zgodovine o.c. str. 8."><sup>116</sup></a> Že leta 1875 je bil sprejet sklep, da se veliki ižanski šolski okoliš deli na šole na Studencu - Igu, Tomišlju in Iški vasi; ker pa v Tomišlju in Iški vasi ni bilo šolskih poslopij, so otroci še naprej hodili v šolo na Studenec - Ig.<a class="link_ref" href="op.xhtml#ftn.117" title="117Prav tam str. 1"><sup>117</sup></a></p><p>Novi osnovnošolski zakon je leta 1869 šolo podržavil, jo odvzel nadzorstvu duhovščine in uveljavil osemletno obvezno šolanje. Z novim zakonom je bil urejen tudi materialni položaj učiteljev; dobivali so državno plačo, učitelj pa za preživetje ni več opravljal mežnarskih in organistovskih poslov. Nadučitelj na Studencu - Igu je imel leta 1874 600 goldinarjev letne plače, podučitelj pa 280 goldinarjev v mesečnih obrokih.<a class="link_ref" href="op.xhtml#ftn.118" title="118Prim. F. Gestrin  V. Melik Slovenska zgodovina o.c. str. 193 sl."><sup>118</sup></a></p><p>Leta 1886 so razmere končno pripeljale do ustanovitve šolske podružnice (ekskurenda) v Tomišlju, ki jo je še vedno upravljal nadučitelj s Studenca - Iga. Prvi učitelj v Tomišlju je bil Primož Useničnik.<a class="link_ref" href="op.xhtml#ftn.119" title="119 SŠM  Register osnovnih šol  Ig str. 154 in Tomišelj str. 713."><sup>119</sup></a> Podobno je bilo verjetno, če ne takrat pa nekoliko pozneje, tudi s šolo v Iški vasi. Vsekakor sta bili leta 1898 zgrajeni šolski stavbi tako v Tomišlju kot v Iški vasi, toda šola v Tomišlju je postala samostojna dvorazrednica. Pri tem je imel pomembno vlogo predsednik krajevnega šolskega odbora posestnik Janez Kumše z Bresta. Prvi nadučitelj na njej je bil Simon Punčuh (do leta 1901).<a class="link_ref" href="op.xhtml#ftn.120" title="120 SŠM  Gradivo  Tomišelj o.c. str. 2 SŠM  Izvleček iz šolske kronike str. 1."><sup>120</sup></a> Od takrat sta bili v sedanjih tu obravnavanih KS dve samostojni šoli in podružnična šola v Iški vasi. S tem je bila vzpostavljena šolska mreža, ki se dalj časa ni spremenila. S takim stanjem se je ižanski šolski okoliš bistveno zmanjšal, še vedno pa so imeli učenci do šole tudi 4 km in več. Zaradi tega se je povsod povečal šolski obisk, izboljšal pa se je tudi učni uspeh. Šolski okoliš Studenec - Ig je zajemal vasi Studenec - Ig, Staje, Kot, Kremenica, Dobravica, Iška Loka, Matena, Sarsko (in še Pijavo Gorico), s podružnično šolo pa še Iško vas, Iško in Zgornji Ig. Tomišeljska šola je v svoj okoliš pritegnila vasi Tomišelj, Brest, Lipe, Vrbljene in Strahomer. Leta 1899 je v tomišeljsko <span class="pagebreak" id="pb.56"> [56] </span>šolo od 233 šoloobveznih otrok hodilo le 166 šolarjev ali 71,2 %,leta 1923 pa je bilo vseh le za dva več. Na ižanski šoli je bilo po izločitvi tomišeljskega in iškovaškega okoliša v času pred prvo svetovno vojno okoli 350 in več učencev.<a class="link_ref" href="op.xhtml#ftn.121" title="121SŠM  Gradivo  Tomišelj o.c. str. 2 SŠM  Tomišelj šolska popisnica 31. decembra 1923 SŠM  Oris zgodovine  Ig str. 2. Glej še ..."><sup>121</sup></a></p><p>Šola je zlasti od osnovnošolskega zakona dalje postajala prosvetno, kulturno in deloma tudi gospodarsko žarišče na vasi, ne samo v kraju šole temveč v celotnem okolišu. Učitelji<a class="link_ref" href="op.xhtml#ftn.122" title="122V letih 18151914 je na ižanski šoli poučevalo 42 učnih moči. Prva učiteljica na šoli je bila Terezija Bahovec (188182) nato ..."><sup>122</sup></a> so bili pobudniki in nosilci raznih dejavnosti na šoli sami. Ustanavljali so šolske knjižnice (npr. na Igu že v šolskem letu1888/89), katerih dejavnost so širili tudi na starše,<a class="link_ref" href="op.xhtml#ftn.123" title="123 SŠM  Oris zgodovine  Ig str. 7."><sup>123</sup></a> na šolah so nastajali šolski odri in na Studencu - Igu so leta 1905/06 uprizorili prvo igro »Štirje letni časi«. Na isti šoli so leta 1906/07 začeli z roditeljskimi večeri, to je sestanki.<a class="link_ref" href="op.xhtml#ftn.124" title="124Prav tam."><sup>124</sup></a> Bili so tudi nosilci društvenega in političnega delovanja, večinoma v nasprotju z duhovščino. Ustanavljali so razna društva in v njih delovali (npr. gasilska društva), vodili pevske zbore in se sicer prosvetno udejstvovali. Posebej je treba omeniti Frana Govekarja (1862–1886) in Frana Trošta ( 1888–1912) na Igu in Iva Trošta (1901–1925) v Tomišlju.<a class="link_ref" href="op.xhtml#ftn.125" title="125Prim. Slovenski biografski leksikon 2 str. 238 12 str. 189."><sup>125</sup></a> Posegali so na gospodarsko področje in na šolah organizirali kmetijske tečaje, s šolskimi vrtovi širili naprednejše kmetijstvo v praksi, ustanavljali in delovali v kmetijskih in sadjarskih podružnicah itd. Iz ižanskih šol je prišlo več poznejših izobražencev (advokati, duhovniki, učitelji) in tudi nekaj kulturnih delavcev. Z Iga je bil pisatelj in dramaturg Fran Govekar, učiteljev sin, iz Matene pa Franc Kramar, glasbenik in zbiratelj ljudskih pesmi.<a class="link_ref" href="op.xhtml#ftn.126" title="126SBL 2 str. 236 SBL 4 str. 554 in N. Kuret Slovenska koledniška dramatika Ljubljana 1986 str. 20 265."><sup>126</sup></a></p></div><div class="ss4" id="index-body.1_div.1_div.3_div.1_div.6"><h4><span class="head">Društveno življenje</span></h4><p>Kakor povsod po Slovenskem so tudi v naših vaseh v času narodnopolitičnega gibanja nastajala razna društva, ki so razgibala in polnila življenje v njih. Ena izmed njih so bila gasilska društva. Po ustanovitvi prvih gasilskih društev okoli leta 1869/70 so se ta naglo širila po deželi. Neposredni povod za ustanovitev je bil večji ali manjši požar v kraju. V Iški Loki je leta 1876 zgorelo 26 poslopij. Leta 1879 sredi poletja je hud požar zajel Studenec - Ig. Gasilcem iz Ljubljane je uspelo požar omejiti, toda zgorelo je 48 <span class="pagebreak" id="pb.57"> [57] </span>poslopij. Pet let pozneje je gorelo tudi v Mateni, požar pa je uničil 17 hiš in gospodarskih poslopij.<a class="link_ref" href="op.xhtml#ftn.127" title="127B. Božič Razvoj gasilstva na Slovenskem Ljubljana 1968 str. 56 80 82 isti Gasilstvo na Slovenskem do leta 1941 Ljubljana 198..."><sup>127</sup></a> V ta čas (1883) lahko umestimo tudi ustanovitev gasilskega društva na Studencu - Igu, pobudnik zanj pa je bil učitelj Fran Govekar.<a class="link_ref" href="op.xhtml#ftn.128" title="128SBL 2 str. 238."><sup>128</sup></a> Društvo je zajelo tudi sosednje vasi in je postalo nekakšno središče gasilske organiziranosti na celem območju. Društvo je še posebej zaživelo, ko je postal načelnik učitelj Fran Trošt. Postal je tudi tajnik Deželne zveze gasilcev na Kranjskem in prvi urednik glasila <span style="font-style:italic">Gasilec</span> (1897–1918). Pomen Iga v gasilski organizaciji območja je bil poudarjen, ko je sredi leta 1919 kraj postal sedež gasilske župe.<a class="link_ref" href="op.xhtml#ftn.129" title="129B. Božič o.c. (1968) str. 65 in 92."><sup>129</sup></a> Ko je rasel pomen Tomišlja, je leta 1907 (po požaru leta 1904) nastalo gasilsko društvo tudi v tej vasi, ustanovitelj pa je bil učitelj Ivo Trošt. Gasilsko društvo je nastalo tudi v Brestu (1907) in v Vrbljenah (1908, skupaj z Strahomerom), v Iški Loki in drugje. Za potrebe društev so zgradili gasilske domove, opremljeni pa so bili z ročnimi brizgalnami.</p><p>V času krize kmečkega stanu je bila v Tomišlju ustanovljena ljudska hranilnica in posojilnica pod vplivom krščansko socialnega gibanja. Njen ustanovitelj je bil že pred letom 1899 duhovnik Josip Knific, poznejši župnik v novo ustanovljeni fari.</p><p>Tega leta se ustanova omenja, ko je dala 10 goldinarjev podpore za šolski prapor.<a class="link_ref" href="op.xhtml#ftn.130" title="130 SŠM  Gradivo  Tomišelj str. 2"><sup>130</sup></a> Delovala je tudi v času med obema vojnama.</p><p>V obdobju pred prvo svetovno vojno sta na Studencu - Igu nastala Prosvetno društvo in v Tomišlju Katoliško prosvetno društvo s prevladajočo klerikalno usmerjenostjo. Kot protiutež sta pod vodstvom učitelja Iva Trošta v Tomišlju nastali podružnici kmetijskega in sadjarskega društva. Učitelj Ivo Trošt je v Tomišelj prišel leta 1901 in ostal na tamkajšnji šoli vse do upokojitve leta 1925. Bil je pisatelj in zaslužen prosvetni delavec. Pisal je v mladinska lista <span style="font-style:italic">Zvonček</span> in <span style="font-style:italic">Vrtec</span>, objavljal v <span style="font-style:italic">Ljubljanskem zvonu </span>in <span style="font-style:italic">Učiteljskem tovarišu</span>, deloval pri Društvu sv. Mohorja, Zabavni knjižnici, Slovenski matici in tudi v sokolski organizaciji.<a class="link_ref" href="op.xhtml#ftn.131" title="131Sokolska volja 1 (1937) str. 198 umrl je 9. okt. 1937."><sup>131</sup></a></p><p>Z njegovim delovanjem lahko povezujemo tudi nastanek sokolske organizacije na Igu. Pod vplivom politične ločitve duhov in vedno bolj trdne organizacije obeh meščanskih strank ter ob splošnem širjenju sokolske organizacije so tudi na Igu zrasli pogoji za ustanovitev Sokola. Društvo so ustanovili leta 1909, ki je že v tem času imelo 26 članov; njihovo število se je pred prvo svetovno vojno znižalo pod 20. Velik del članov je pripadal obrtniško-trgovskim slojem, zlasti so prevladovali med <span class="pagebreak" id="pb.58"> [58] </span>naraščajniki.<a class="link_ref" href="op.xhtml#ftn.132" title="132Slovenski Sokol 9 (1912) str. 3 in 10 (1913) str. 44 in 61 Jugoslovanski sokolski koledar 1923 Ljubljana 1922 str. 109."><sup>132</sup></a> Že v prvih letih je društvo imelo redno telovadbo za člane trikrat in za naraščajnike dvakrat oziroma trikrat tedensko. Imelo je okoli ducat telovadcev in približno toliko članov s paradnim krojem. Organizacijsko je bilo društvo sprva povezano v Ljubljansko sokolsko župo, ustanovljeno tudi ob udeležbi delegata ižanskega društva (v njej so bila društva Ljubljanski Sokol, Domžale, Šiška, Vič, Vrhnika in Ig).<a class="link_ref" href="op.xhtml#ftn.133" title="133Slovenski Sokol 7 (1910) str. 83 Sokolski vestnik 11 (1925) str. 40 sl."><sup>133</sup></a> Da bi poživili delo novega društva in ga utrdili, so na Ig občasno manifestativno prihajali člani Ljubljanskega Sokola in Sokola II. iz Ljubljane (izleti, sodelovanje na nastopih).<a class="link_ref" href="op.xhtml#ftn.134" title="134Slovenski Sokol 7 (1910) str. 22 Sokolski vestnik 3 (1912) str. 30."><sup>134</sup></a></p><p>V letih pred vojno so bili na čelu društva v glavnem isti ljudje. Starosta je bil Jože Zdravje, podstarosta Lojze Minatti, načelnik Vilko Minatti, tajnik Anton Plankar ali Tone Cankar, blagajnik pa Tone Mežan. V odboru so bili Tone Bolha, Tone Jere, Ivan Škraba st., Franc Virant, Ivan Škraba ml., Ivan Gerbec in Martin Zdravje.<a class="link_ref" href="op.xhtml#ftn.135" title="135Slovenski sokolski koledar za leto 1911 VI. letnik V Kranju 1910 str. 129 Slovenski sokolski koledar za leto 1912 VII. letni..."><sup>135</sup></a></p><p>Za kulturno dejavnost v obravnavanih vaseh je torej, seveda v mejah svoje idejne usmerjenosti, največ storila klerikalna stranka, ki je ob podpori krajevne duhovščine imela široko podporo med prebivalstvom in je v podkrimskih območjih povsem prevladovala. Narodno napredna stranka je svoje delovanje ob podpori učiteljstva v krimskih vaseh prvenstveno usmerjala v gasilska društva in v telovadno društvo Sokol.</p></div></div><div class="ss3" id="index-body.1_div.1_div.3_div.2"><div class="pagebreak" id="pb.59"> [(59)] </div><h3><span class="head">V stari Jugoslaviji</span></h3><div class="ss4" id="index-body.1_div.1_div.3_div.2_div.1"><h4><span class="head">Politične razmere</span></h4><p>Prva<span class="08_Text">*</span> svetovna vojna (1914–1918), v kateri sta se spopadla dva imperialistična tabora, je odločilno prispevala k propadu habsburške monarhije, ki so jo že dolgo pretresali narodnostni boji. Ko je popustil policijski in politični pritisk in je vladar ponovno sklical parlament, so se vsi jugoslovanski poslanci avstrijskega dela monarhije združili v t. i. »Jugoslovanski klub« in maja 1917 v posebni deklaraciji zahtevali samostojno državo pod žezlom habsburške dinastije. Nato so se stvari hitro razvijale.</p><p>V slovenskih deželah je sledilo močno deklaracijsko gibanje, ki je zajelo vse slovensko ljudstvo; z njim so se krepile zahteve po miru in svobodi. Sredi avgusta naslednjega leta so predstavniki slovenskih političnih strank ustanovili Narodni svet, v Zagrebu pa je nastalo Narodno viječe kot predstavnik vseh jugoslovanskih narodov v Avstro-Ogrski.</p><p>V septembru in oktobru leta 1918, ko so avstro-ogrske čete doživljale poraze na frontah in je bil razpad monarhije že jasno viden, se je tudi med Slovenci vse bolj uveljavljala misel o popolnoma samostojni državi. Ko je habsburška monarhija pristala na mirovne pogoje, so Slovenci, Hrvati in Srbi v monarhiji 29. oktobra 1918 slovesno proglasili svoje narodno osvobojenje. Nastala je država Slovencev, Hrvatov in Srbov, ki se je nato 1. decembra leta1918 s kraljevinama Srbijo in Črno goro ter drugimi jugoslovanskimi pokrajinami združila v državo Srbov, Hrvatov in Slovencev (državo SHS oziroma staro Jugoslavijo). Čeprav so si jugoslovanski narodi novo državno skupnost večinoma želeli, a jih je v združitev sililo tudi takratno mednarodno politično stanje, skupnost že kmalu po nastanku ni zadovoljevala povsem nikogar.<a class="link_ref" href="op.xhtml#ftn.136" title="136  O tem obdobju je izšla že vrsta del in razprav. Tu opozarjamo na najpomembnejša in sintetična dela Slovenci v desetletju 1..."><sup>136</sup></a></p><p><span class="pagebreak" id="pb.60"> [60] </span>Meje nove države SHS so se nato na mirovnih pogajanjih (tudi kot posledica londonskega pakta iz leta 1915 in nesrečnega plebiscita na Koroškem leta 1920) utrdile tako, da so razdelile slovensko ozemlje med štiri države. Tretjina Slovencev in okoli 8000 km<sup>2</sup> slovenskega ozemlja je ostala izven nove države (Italija, Avstrija in Madžarska), le dve tretjini Slovencev sta prišli v Jugoslavijo. Le-ti so v njej v mnogih pogledih napredovali, v novi državi pa iz marsikaterega vzroka niso bili zadovoljni, še posebej zaradi kratenja avtonomnega slovenskega razvoja. Slovencem v tujih državah pa je grozilo celo narodno uničenje.</p><p>Med prvo svetovno vojno je tudi prebivalstvo podkrimskih vasi težko prenašalo grozote vojnih let. V vrstah avstrijske vojske so se na raznih frontah, zlasti na italijanskem bojišču, bojevali in umirali možje in fantje iz obravnavanih vasi. V vojni je padlo 69 domačinov. Prebivalci doma so trpeli zaradi rekvizicij in pomanjkanja ter narodnostnega in političnega preganjanja avstrijskih oblasti. Gibanje za konec vojne in mir, gibanje za majniško deklaracijo in nato razbitje habsburške monarhije ter nastanek države SHS so odmevali tudi med ljudmi pod Krimom. Po podatkih šolskih kronik so prebivalci naših vasi željno pričakovali konec vojne in osvoboditev. Nastanek države SHS so tudi tukaj navdušeno pozdravili in praznovali.<a class="link_ref" href="op.xhtml#ftn.137" title="137 SŠM  Državna ljudska šola Tomišelj gradivo za muzej slovenskega šolstva."><sup>137</sup></a> Anton Šivec, domačin iz Strahomera, je bil v prevratnih dneh Maistrov borec za severno mejo. Od nove države so prebivalci krimskih vasi namreč pričakovali agrarno reformo in hitro spremembo na boljše, vendar so bili kmalu razočarani.</p><p>Po nastanku države SHS je bilo poglavitno vprašanje, kako novo državo urediti. Ob tem so prevladale monarhično unitaristične sile, ki so proti zahtevam po republiki in federativni obliki uveljavile centralistično urejeno kraljevino. Utrdila jo je t. i. vidovdanska ustava iz leta 1921, ki je dopuščala politične svoboščine in življenje meščanskih strank. Delavska, komunistična stranka, ustanovljena aprila 1920, je bila namreč že prej prepovedana s posebnim zakonom (Obznana, v novembru 1920). Vidovdanska ustava, sprejeta s prevlado srbske večine in somišljenikov, je utrdila zamisel o državni in narodni enotnosti ter centralistični ureditvi. Hkrati je sprožila boj med pristaši in nasprotniki centralizma in zahtevo po spremembi ustave. S tako ustavo je bila ustvarjena srž bodočim narodnostnim in družbenim nasprotjem, ki so postali najpomembnejši vzroki za propad stare Jugoslavije.<a class="link_ref" href="op.xhtml#ftn.138" title="138 M. Zečević Slovenska ljudska stranka o.c. isti Na zgodovinski prelomnici o.c. str. 94."><sup>138</sup></a> Vzporedno s političnimi <span class="pagebreak" id="pb.61"> [61] </span>in narodnostnimi nasprotji so se namreč zaostrevala tudi družbena, socialna nasprotja. Delavske in kmečke množice so postajale vedno bolj nezadovoljne s svojim položajem. Iz tega so rasle nove politične stranke. Že sredi leta 1919 so ustanovili Samostojno kmetijsko stranko (SKS), ki so se ji kmetje zaradi pričakujoče agrarne reforme tudi v podkrimskih vaseh množično priključili. Naslednjega leta se je pod vplivom oktobrske revolucije in težkih razmer tudi v Sloveniji uveljavilo komunistično delavsko gibanje, nastala je komunistična stranka. Del socialnodemokratičnega delavstva se je namreč vključil v Socialistično delavsko partijo Jugoslavije (komunistov). Obe stranki sta na še bolj ali manj svobodnih volitvah za ustavodajno skupščino dobili veliko število glasov in s tem vzbudili strah pri vladajočih strankah. Slovenska kmetijska stranka je v volilnem okraju Ljubljana okolica, kamor so sodile tudi podkrimske vasi, dobila 21,1 % glasov, komunistična stranka pa 16,03 % glasov volivcev. Po moči sta bili takoj za Slovensko ljudsko stranko (SLS), ki je dobila 40,81 % glasov. V državnem okviru je stranka komunistov dobila kar 59 poslanskih mest. Toda z Obznano, neposredno po volitvah, je bila stranka prepovedana in njena poslanska mesta razveljavljena.<a class="link_ref" href="op.xhtml#ftn.139" title="139V. Melik Izidi volitev v konstituanto leta 1920 Prispevki za zgodovino delavskega gibanja 1962 str. 3 sl. isti Število komun..."><sup>139</sup></a> Od takrat so komunisti delovali le v ilegali, na Slovenskem predvsem v neodvisnih delavskih organizacijah, sindikatih. Tudi ti so bili kasneje v t. i. mali Obznani (11. julija 1924) prepovedani. KPJ ni mogla več imeti svojih posebnih (legalnih) strokovnih organizacij.<a class="link_ref" href="op.xhtml#ftn.140" title="140M. Stiplovšek Prepoved neodvisnih strokovnih organizacij leta 1924 in začetek nove sindikalne politike KPJ v Sloveniji ZČ 40..."><sup>140</sup></a> V tem času je precej upadla tudi moč Slovenske kmetijske stranke, ker reševanje agrarne reforme kmeta ni zadovoljilo. Že leta 1923 je za stranko v volilnem okraju Ljubljana okolica glasovalo le 9,55 % volivcev; kmečki volivci so bili ponovno privrženi SLS, ki je v okraju dobila kar 63,11 % glasov.<a class="link_ref" href="op.xhtml#ftn.141" title="141B. Balkovec o.c. str. 93."><sup>141</sup></a> Na koncu je na vasi SKS povsem podlegla vplivu SLS. Ko je SKS začela izgubljati vpliv, so ustanovili Zvezo društev kmečkih fantov in deklet (1923), ki je imela svoje postojanke tudi v podkrimskih vaseh, kakor bomo še videli.<a class="link_ref" href="op.xhtml#ftn.142" title="142Glej odstavek o društvih str. 37."><sup>142</sup></a></p><p>Kmete in delavce, ki so bili tedaj na Slovenskem v veliki večini, so skušali vladajoči krogi čimbolj potisniti iz političnega življenja, kar velja zlasti za delavce, oziroma jih podrediti – kmete – ciljem prevladujoče SLS. Kmetje in delavci, ki v novi državi niso dosegli izpolnitev svojih zahtev v politiki in ne zadovoljivega gmotnega položaja, so postajali vedno bolj nezadovoljni. Delavci so pogosto stavkali, kmetje pa so zlasti v zvezi z agrarno reformo postajali nestrpni. Ob vsem tem so se vedno bolj ostrila <span class="pagebreak" id="pb.62"> [62] </span>politična in narodnostna nasprotja, ki so postajala jedro političnih bojev v naslednjih letih. V ljudski skupščini je zaradi tega prišlo celo do obračuna s streljanjem, ob čemer je bil ubit vodilni hrvaški politik in vodja kmečke stranke Stjepan Radič (1928).<a class="link_ref" href="op.xhtml#ftn.143" title="143M. Mikuž o.c. pogl. Krvavi obračun v skupščini str. 365 sl."><sup>143</sup></a></p><p>Zaostrenim političnim, narodnostnim in družbenim razmeram v državi je 9. januarja 1929 ob pomoči najbolj reakcionarnih sil sledil državni udar. Kralj je postal nosilec vse državne oblasti, imel je pravico izdajati in razglašati zakone, postavljati vlado in imenovati državne uradnike. Kralj Aleksander, ki je bil leta 1934 na obisku v Franciji ubit v Marseillesu, je bil nosilec monarhodiktature. Država se je preimenovala v Jugoslavijo, prepovedane oziroma razpuščene so bile vse politične stranke, politične pravice državljanov pa močno omejene. Uveden je bil strog centralizem. Na čelu imenovane vlade je bil general Petar Živkovič.<a class="link_ref" href="op.xhtml#ftn.144" title="144Prav tam str. 385 sl. M. Zečević Na zgodovinski prelomnici o.c."><sup>144</sup></a> Nezadovoljstvo ljudskih množic z diktaturo in njenim nasiljem je še povečevala velika svetovna gospodarska kriza, ki je zajela tudi naše kraje in ljudi zelo prizadela (brezposelnost, draginja) ter trajala več let (1930–1934/35). Da bi preslepili ljudske množice, ki so zahtevale obnovitev političnih pravic in demokracije, je kralj Aleksander septembra leta 1931 vsilil novo ustavo, ki je obnovila ljudsko skupščino, a ji dodala še novo telo – senat kot zgornji dom skupščine. Nova ustava je na volitvah dovoljevala samo enotno državno listo. Na tej osnovi so nastajale enotne državne stranke, kakor sta bili Jugoslovanska nacionalna stranka (general Živković) in pozneje še Jugoslovanska radikalna zajednica (dr. Milan Stojadinović). V času Stojadinovićeve vlade (do leta 1939) se je jugoslovanska notranja in zunanja politika vse bolj približevala italijanskemu fašizmu in nemškemu nacizmu, ki sta v resnici vedno bolj grozila obstoju države in s svojo osvajalnostjo še posebej ogrožala narodni obstoj Slovencev. Razkroj zaradi vsesplošne državne krize je bila značilnost, ki je trajala od začetka monarhodiktature vse do propada stare Jugoslavije, zunanja ogroženost pa ga je še povečevala.<a class="link_ref" href="op.xhtml#ftn.145" title="145Prim. L. Serajnik (= B. Grafenauer) Slovensko ozemlje in nemška publicistika Ljubljana 1939 (ponatis v B. Grafenauer Slovens..."><sup>145</sup></a></p><p>Uveljavljanje centralističnih tendenc in prevlada centralizma v času diktature se jasno kažeta tudi v upravni ureditvi na Slovenskem. Narodno vlado iz prevratnih dni je kmalu po nastanku države SHS zamenjala deželna vlada (1919–1921), le-to pa po vidovdanski ustavi pokrajinska uprava za Slovenijo (1921–1923) z raznimi oddelki.<a class="link_ref" href="op.xhtml#ftn.146" title="146D. Trstenjak Uprava v Sloveniji Spominski zbornik Slovenije Ljubljana 1939 str. 109 sl."><sup>146</sup></a> V začetku leta 1924 se je tudi na Slovenskem uveljavila delitev na dve oblasti, ljubljansko in mariborsko, z velikima županoma na čelu. Podrejena sta bila neposredno notranjemu ministru v Beogradu. Bila sta torej predstavnika vlade, zato so ju z <span class="pagebreak" id="pb.63"> [63] </span>vsako novo vlado menjali. Oblastno samoupravo, kakršna je že bila, je nato odpravila monarhodiktatura. Od takrat je bilo slovensko ozemlje v Jugoslaviji vse do propada stare Jugoslavije upravno združeno v Dravski banovini z banom na čelu, ki ga je s posebnim ukazom imenoval kralj.</p><p>Istemu cilju, centralizmu, je v času diktature služila tudi občinska upravna razdelitev. Sprva so bile občine na podkrimskem območju majhne in jih je bilo, kakor že pred prvo svetovno vojno, pet: Studenec - Ig, Tomišelj, Iška vas, Iška Loka in Vrbljene.<a class="link_ref" href="op.xhtml#ftn.147" title="147Glej prejšnje poglavje str. 26."><sup>147</sup></a> Toda že leta 1923 je bila občina Vrbljene združena s Tomišljem, združba pa je zajemala vasi Brest, Lipe, Strahomer, Tomišelj in Vrbljene. Občina Ig je vključevala Dobravico, Ig, Kot, Kremenico, Sarsko in Staje; občina Iška vas Gornji Ig, Iško in Iško vas; občina Iška Loka to vas in Mateno.<a class="link_ref" href="op.xhtml#ftn.148" title="148 SŠM  Državna ljudska šola na Igu šolska popisnica s 1. dec. 1923 Državna ljudska šola Tomišelj Šolska popisnica z 31. dec. ..."><sup>148</sup></a> V politični strukturi, kakršna je bila na Slovenskem, je v obravnavanih občinah prevladovala SLS tudi takrat, ko je bila Pucljeva Samostojna kmetijska stranka na višku. Zato se je SLS še kako zanimala za podeželske občine, kjer je imela večino. V času diktature so že v začetku leta 1933 začeli pripravljati zakon o občinah, ki naj bi bile večje, vendar naj ne bi imele preveč pristojnosti. V septembru so občine ozemeljsko preuredili, v oktobru pa so že potekale nove občinske volitve. Od 1069 občin v Sloveniji jih je ostalo še 373, volitev pa se je poleg JNS udeležila tudi SLS, ki ni hotela zamuditi prilike, da samostojno nastopi na svojem podeželju. Postavila je 210 volilnih list, toda zmagala je le v 56 občinah (volitve so bile javne in pritisk JNS velik!).<a class="link_ref" href="op.xhtml#ftn.149" title="149M. Mikuž o.c. str. 402 407."><sup>149</sup></a> Od takrat, vse do propada stare Jugoslavije, sta bili na obravnavanem ozemlju dve občini s sedežem na Igu oziroma v Tomišlju. Ižanska občina je vključevala Dobravico, Gornji Ig, Ig, Iško, Iško Loko, Iško vas, Kot, Kremenico, Mateno in Staje, poleg tega so ji dodelili še Golo, Škrilje in Ustje, Sarsko pa so priključili občini Želimlje. Leta 1937 se je občina povečala še za Pijavo Gorico. Tomišeljska občina je poleg prejšnjih vasi vključevala še Jezero in Planinico.<a class="link_ref" href="op.xhtml#ftn.150" title="150 SŠM F 18521  Ig šolski okoliš 1934 ibidem Register osnovne šole Ig str. 154 ibidem Register osnovne šole Tomišelj str. 713 ..."><sup>150</sup></a> Večje občine so koristile Slovenski ljudski stranki; med drugim je bilo tako tudi v podkrimskih vaseh. Skoraj ves povojni čas so bili v sorazmerno majhni občini Ig župani ljudje naprednejših in bolj demokratičnih pogledov – Fran Šenk, Jože Kozin in ponovno Jože Hitejc. Z združitvijo vasi iz ukinjenih občin z občino Ig so v njej politično prevladali klerikalci; tako je bilo tudi v Tomišlju. V obeh podkrimskih občinah je vse do vojne oziroma okupacije prevladovala Slovenska ljudska stranka. Na Igu sta si kot župana, izbrana na klerikalni listi, sledila Franc Toni in za njim Mirko Merzel, v Tomišlju pa Janez Kraljič <span class="pagebreak" id="pb.64"> [64] </span>iz Bresta, pozneje organizator bele garde, in za njim Franc Bezlaj iz Vrbljena. Merzel in Bezlaj sta ostala župana tudi v času italijanske okupacije. Ozemlje obeh občin se je takrat v glavnem pokrivalo s šolskimi okoliši, hkrati pa tudi z obema farama, ižansko in tomišeljsko. To dejstvo je v veliki meri krepilo vlogo klerikalne SLS in njeno prevlado v tem prostoru, kamor je tudi cerkev pošiljala trdne in delavne duhovnike.</p><p>Na Igu je že od leta 1924 župnikoval Janez Klemenčič; pred njim je bil župnik Küchler, ki zaradi osornega obnašanja ni imel vpliva na vaščane. Kaplani so bili Ciril Milavec (1924–1938), ki je nato postal župnik v Želimljah, Anton Smolič in Jože Vovk. V tomišeljski fari je župnika Franca Zajca (1923–1933) ki je bil zelo priljubljen pri faranih, a ne kot narodnjak pri škofu, zamenjal župnik Jože Mura. Tu lahko najdemo tudi vzrok za Zajčev odhod v Črmošnjice.<a class="link_ref" href="op.xhtml#ftn.151" title="151J. Klemenčič  C. Milavec  F. Žakelj Revolucija pod Krimom Buenos Aires 1973 str. 10 sl. 15 sl. za Župnika Zajca ustni vir Ma..."><sup>151</sup></a> Tako so se v obravnavanih podkrimskih vaseh ustalili duhovniki, ki so bili močna opora klerikalni stranki, ki so prek cerkve in šole ter katoliških društev v veliki meri idejno obvladovali svoje farane in ki so se končno opredelili proti Osvobodilni fronti in proti narodnoosvobodilnem boju. V tem času je proti koncu gospodarske krize v Nemčiji leta 1933 na oblast prišel vodja nacistične stranke Adolf Hitler. V kratkih petih letih je poteptal vse mednarodne pogodbe in obveznosti, ki jih je morala Nemčija sprejeti po prvi svetovni vojni, obnovil in oborožil nemško armado ter se pripravil na novo svetovno vojno. Z njo je hotel doseči svoje cilje: združiti vse Nemce v veliki Nemčiji, zanjo osvojiti »življenjski prostor« v Evropi, Nemčiji zopet pridobiti kolonije in v svetu uveljaviti nacistični »novi red«. Zato se je Hitler povezoval s fašistično Italijo in Japonsko na Daljnem vzhodu, državama, ki sta imeli podobne osvajalne cilje. To ni ustrezalo državam zmagovalkam prve svetovne vojne (Anglija, Francija, ZDA). Italijani so že zasedli Abesinijo (današnjo Etiopijo), Japonci pa so bili sredi osvajanja Mandžurije in Kitajske. Leta 1936 sta Nemčija in Italija sklenili zvezo, imenovano »os Rim–Berlin«, le mesec dni kasneje pa je Hitler z Japonsko sklenil protikomunistični pakt, ki se mu je priključila tudi Italija. Nastala je zveza »trojne osi«, ki se je pripravljala na novo svetovno vojno.<a class="link_ref" href="op.xhtml#ftn.152" title="152M. Mikuž Druga svetovna vojna Ljubljana 1961 str. 14 sl."><sup>152</sup></a></p><p>Politični in vojaški dogodki so se nato hitro odvijali. Po priključitvi Posarja in nemško-italijanski intervenciji v španski državljanski vojni v korist generala Franca je Hitler leta 1938 Nemčiji priključil Avstrijo (anšlus), sledilo je razkosanje Češkoslovaške in zasedba Češke (protektorat). Italija je leta 1939 zasedla Albanijo, Nemčija pa je avgusta tega leta sklenila prijateljsko in nenapadalno pogodbo s Sovjetsko zvezo. Še istega leta se je začela druga svetovna vojna, ko je Nemčija 1. septembra napadla Poljsko, <span class="pagebreak" id="pb.65"> [65] </span>kmalu zatem pa sta Anglija in Francija napovedali vojno Nemčiji. Svetovni požar se je naglo širil, v njem je aprila 1941 doživela konec tudi stara Jugoslavija.</p><p>Napredovanje fašizma in nacizma v Evropi je vplivalo na notranjo in zunanjo politiko Jugoslavije. V notranji politiki so se krepile najbolj reakcionarne sile in se pojavljale profašistične politične skupine in usmeritve ter celo politične stranke (npr. Ljotić). V zunanji politiki so se vladajoči krogi vedno bolj približevali Nemčiji in Italiji (v tem času je Mussolini prvič prišel v Jugoslavijo, na Planini ga je sprejel ban Natlačen) ter se končno znašli v objemu osi Rim–Berlin. Proti taki politiki in obstoječemu stanju v državi, proti reakcionarni vladavini je v tem času, ko je slovenskemu narodu grozila nevarnost uničenja, vedno bolj rasel odpor demokratičnih in naprednih sil. Ljudske množice so zahtevale drugačno ureditev države, več političnih in državljanskih pravic ter gmotno varnost. Pomembno vlogo pri tem je imelo delavstvo, med katerim so imeli komunisti vedno večji vpliv.</p><p>Socialisti so po prepovedi svoje stranke v času diktature delovali zlasti v sindikatih in v delavskem izobraževalnem društvu Svoboda, ustanovljenem leta 1918. Sredi 30-ih let je delovanje Svobode močno poraslo. Septembra 1935 so organizirali zlet Svobode v Celju, ki je bil pod vplivom komunistov manifestacija delavske revolucionarne solidarnosti. Poudarjali so enoten boj vsega delavstva proti obstoječemu stanju v državi in opozarjali na zunanjo fašistično nevarnost. Kot odgovor delavskemu nastopu na zletu je banska uprava kmalu zatem razpustila delavsko izobraževalno društvo Svoboda. Že v marcu naslednjega leta je kot nadomestilo za Svobodo nastala delavska prosvetna organizacija Vzajemnost. Tudi Vzajemnost so zaradi njene dejavnosti kmalu začeli preganjati in posamezne podružnice tudi prepovedali. Društvo, v katerem so delovali komunisti, je s svojim vplivom seglo tudi na vas. Deloma lahko to trdimo tudi za podkrimske vasi.<a class="link_ref" href="op.xhtml#ftn.153" title="153Prim. J. Pleterski Narodi o.c. str. 277 sl."><sup>153</sup></a></p><p>Komunistična stranka je z nastopom diktature doživela največje udarce. Državna oblast je s policijo in orožniki ter sodišči za zaščito države skoraj v celoti uničila njeno ilegalno organizacijo. Vodstvo partije se je moralo celo umakniti v tujino. V najtežjih časih so komunisti revolucionarni boj proti kapitalizmu povezali z reševanjem narodnega vprašanja; spoznali so fašistično nevarnost za obstoj Slovencev.<a class="link_ref" href="op.xhtml#ftn.154" title="154Zgodovina Zveze komunistov Jugoslavije Ljubljana 1986 str. 143 sl."><sup>154</sup></a> Z nastankom KPS (1937) in s povečanim nemškim pritiskom po priključitvi Avstrije Nemčiji se je ta program dokončno uveljavil. Povezovanje demokratičnih in naprednih sil na Slovenskem je ob tem programu preraščalo v ljudskofrontno gibanje. V tem ljudskofrontnem gibanju, katerega prvi znaki sežejo še v leto 1935, je vodilna vloga prehajala na komuniste, vanj pa so se vključevale razne demokratične in napredne skupine <span class="pagebreak" id="pb.66"> [66] </span>(sindikalne skupine, liberalno kmečko delavsko gibanje, demokratično krilo Sokola, člani zveze vojakov prostovoljcev in vojnih invalidov, del socialistov, krščanski socialisti, velik del izobražencev in študentske mladine ter člani društev kmečkih fantov in deklet).<a class="link_ref" href="op.xhtml#ftn.155" title="155Prim. A. Nedog Ljudsko frontno gibanje v Sloveniji od leta 1935 do 1941 Borec 1978 str. 941 ista Ljudsko frontno gibanje v S..."><sup>155</sup></a> Ljudskofrontna narodnoobrambna in protifašistična prizadevanja »so nedvomno tista dejanja, brez katerih ni mogoče razumeti nastanka osvobodilne fronte leta 1941 in poteka narodnoosvobodilnega boja v Sloveniji«.<a class="link_ref" href="op.xhtml#ftn.156" title="156P. Vodopivec o.c. str. 602."><sup>156</sup></a></p><p>Pod pritiskom demokratičnega gibanja ljudskih množic je morala vladajoča reakcija popuščati. Februarja 1939 je padla Stojadinovićeva vlada in novi predsednik je postal Dragiša Cvetković. Njegov program je napovedoval ureditev notranjih zadev, rešitev hrvaškega vprašanja in delovanje za mir v zunanji politiki. Še istega leta se je Cvetkovićeva vlada sporazumela s Hrvati, ki so dobili banovino Hrvaško s precejšnjo avtonomijo; predpisi o tej banovini naj bi se prenesli tudi na druge banovine. Naslednje leto se je s široko podpisno akcijo za odobritev Društva prijateljev Sovjetske zveze, ki jo je prvi podprl senator Ivan Hribar in so jo podpisovali tudi prebivalci podkrimskih vasi, odpirala pot za povezovanje Jugoslavije s Sovjetsko zvezo. Že v maju 1940 je bila potrjena jugoslovansko sovjetska trgovinska pogodba in naslednjega meseca sta obe državi vzpostavili diplomatske stike.<a class="link_ref" href="op.xhtml#ftn.157" title="157Prim. M. Mikuž Slovenci o.c. str. 506 sl."><sup>157</sup></a></p><p>Toda vse to je bilo že prepozno, zunanjepolitični pritisk sil osi, zlasti Nemčije, je bil premočan. Jugoslavija je morala 25. marca 1941 na Dunaju podpisati pogodbo o pristopu k trojni zvezi. Cvetković je takrat izjavil, da je Jugoslavija to storila, ker hoče ohraniti mir. Dogodki, ki so sledili tej politični potezi vladajočih krogov in nastopu ljudskih množic proti pogodbi, so Jugoslavijo pripeljali v aprilsko vojno, do poraza in razkosanja. S tem se je končalo obdobje stare Jugoslavije.</p></div><div class="ss4" id="index-body.1_div.1_div.3_div.2_div.2"><h4><span class="head">Gospodarstvo, prebivalstvo in družba </span></h4><p>Za čas med obema vojnama je za obravnavane podkrimske vasi še vedno značilen počasen gospodarski razvoj. Celotno območje je tudi v tem obdobju ne glede na bližino Ljubljane ostajalo pretežno kmetijsko s prevladujočim odstotkom kmečkega prebivalstva. Kmetijstvo je še vedno ohranjalo svojo večkulturno strukturo s poudarkom na poljedelstvu, živinoreji in izrabi gozda. Naravne razmere za drugačno izrabo tal niso dajale dosti pogojev, a tudi sicer se je kmetijstvo le počasi moderniziralo. Plodna <span class="pagebreak" id="pb.67"> [67] </span>zemlja je bila omejena predvsem na vršajne nanose vodnih tokov, Iščice in Iške, ki so iz notranjosti prihajali na Barje. Središče živinoreje je bilo na planjavah hribovitega sveta in na pribarjanskih ter barjanskih pogosto kislih travnikih. Prav zaradi kislih travnikov je bila na Igu in v nižinskih, barjanskih vaseh zelo razvita konjereja. Na »Malem plesu« so se občasno pasle velike črede konj. Domačini so ustanovili celo društvo konjerejcev, ki je občasno pripravljalo konjske dirke na Zdravjetovi senožeti ob cesti proti Škofljici. Ob takih priložnostih je bilo na Igu kar slovesno. Izrabo gozda so omogočili veliki gozdni kompleksi na območjih Krimskega pogorja.<a class="link_ref" href="op.xhtml#ftn.158" title="158Prim. A. Melik Slovenija II3 Posavska Slovenija Ljubljana 1959 str. 178 sl. 186 sl. 194 sl."><sup>158</sup></a> Za večje pridobivanje plodnih tal ni bilo možnosti, pogoste poplave pa so še vedno uničevale trud barjanskih kmetov. Šele poglobitev Ljubljanice in ureditev novih prekopov sta deloma omejili vodno ujmo, toda še leta 1982 je poplava na Barju povzročila precej škode.<a class="link_ref" href="op.xhtml#ftn.159" title="159Prim. M. OroženAdamič Prebivalstvo poselitev in promet na Ljubljanskem barju Geografski zbornik 24 (1985) str. 84 sl."><sup>159</sup></a> Kmečka zemljiška posest je bila relativno majhna, v posameznih vaseh so bili le redki veliki kmetje. Z delitvijo že tako majhnih kmetij se je možnost za prehod v moderno kmetijstvo v kmečkem obratu le redko pokazala. Prav zato je ižanski kmet po prvi svetovni vojni veliko pričakoval od agrarne reforme, ki jo je zaradi revolucionarnega vrenja v prvih letih obstoja morala sprejeti stara Jugoslavija. Na Slovenskem je bilo večje število veleposesti, od katerih je bila kar polovica v rokah tujcev. Na območju podkrimskih vasi je bilo za kmeta najvažnejše vprašanje gozda, ki je bil večinoma v lasti turjaških veleposestnikov. Na območju njihovih gozdov so podkrimski kmetje v prelomnih dneh in še v letu 1919 sekali les ne glede na grofovo lastnino, zato so še bolj nestrpno čakali na agrarno reformo. Barjanski kmetje so nastopali tudi proti ižanskemu župniku in leta 1918 celo napadli župnišče.<a class="link_ref" href="op.xhtml#ftn.160" title="16024a F. Strle Tomšičeva brigada. Uvodni del Ljubljana 1980 str. 45 in 46."><sup>160</sup></a> Po načelih agrarne reforme naj bi vse večje površine gozdov podržavili, kmetje naj bi v njih imeli pravico do paše ter drv in stavbnega lesa. Veleposestnik bi v Dravski banovini še vedno lahko obdržal 200 ha gozdov. Pod agrarno reformo so padli tudi cerkveni gozdovi nad 1000 ha površine. Oblasti so začele agrarno reformo zavlačevati, čim se je revolucionarno vrenje umirilo. Prvi ukrepi agrarne reforme segajo v leto 1919, toda še po letu 1933, ko so ustanovili posebno komisijo za likvidacijo agrarne reforme, se ta ni takoj zaključila. Vedno bolj so jo izvajali v korist starim lastnikom. V Sloveniji je agrarna reforma zajela le osmino veleposestniških gozdov. Na podkrimskem območju so le redki kmetje od nje imeli korist in dobili le malo zemlje oziroma gozda. Kmet na Ižanskem si z reformo ni opomogel in je zaradi posegov v gozd še vedno prihajal v spore z veleposestnikom in njegovimi gozdarji.<a class="link_ref" href="op.xhtml#ftn.161" title="161O. Janša Agrarna reforma v Sloveniji med obema vojnama ZČ 18 (1964) str. 173 sl. Šele po vojni je bila želja podkrimskih kme..."><sup>161</sup></a> Huje kakor slabo izvršena agrarna <span class="pagebreak" id="pb.68"> [68] </span>reforma je kmeta v podkrimskih vaseh prizadela gospodarska kriza, ki je s svojimi posledicami vse do propada stare Jugoslavije vplivala na kmetijstvo. Najbolj so krizo občutili srednji in mali kmetje ter kajžarji, ki so številčno prevladovali. Zaradi nje so se močno znižale cene kmetijskih pridelkov, kmetov dohodek se je močno zmanjšal, njegova kupna moč pa je padla. V kmečkih domovih je zavladalo skrajno varčevanje. Doma niso jedli ne jajc in ne kokoši, tudi mleka niso pili. Vse svoje pridelke so prodali v Ljubljani, saj je šlo za goli obstoj. Vsi mali in srednji kmetje ter kajžarji so iskali dodatni zaslužek v prodaji lesa, drv, trsk in kolobarjev za podkurjenje. Občasno so delali na raznih javnih delih na cesti, na regulaciji rečnih strug in kanalov na Barju ter sekali les za papirnico Vevče (npr. v Kozlarjevi gošči). Otroci so pasli živino bogatih in prodajali gozdne sadeže ter spomladansko cvetje. Marsikateri posestnik ni imel denarja niti za najnujnejše nakupe in za poravnavo davčnih obveznosti. Marsikateri podkrimski kmet, ki se je v prevratni dobi rešil dolga, se je zopet zadolžil, mnogi pa so v tem času močno zmanjšali svojo posest ali celo propadli. Zakon o zaščiti kmetov (1932), ki naj bi zaustavil propadanje kmečkega gospodarstva, je imel le delne rezultate. Tudi nadaljevalni kmetijski pouk, s katerim so napredni učitelji poskušali dvigniti znanje o umnem kmetijstvu in gospodarjenju, ni veliko prispeval k izboljšanju kmetijskega obrata in s tem kmetovega gmotnega položaja. V precejšnjo oporo kmetom sta bili Ljudska hranilnica in posojilnica na Igu in v Tomišlju, ki sta tudi v tem času uspešno poslovali. Obe sta bili članici klerikalne Zadružne zveze s sedežem v Ljubljani. Poleg njiju je imela enako vlogo tudi Kmečka posojilnica in hranilnica, ustanovljena na Igu na pobudo nekaterih naprednih vaščanov. Bila je včlanjena v Zvezo slovenskih zadrug. Prostore je imela sprva v Minattijevi hiši, nato je odbor kupil hišo, kjer je bil od takrat sedež ustanove. V njej je dobilo sedež oziroma sobo tudi Društvo kmečkih fantov in deklet na Igu. Neposredno pred vojno so začeli poslopje nadzidavati in v njem graditi večjo dvorano za društveno dejavnost. Dolgoletni predsednik odbora je bil Jože Hitejc, tajnik mizar Anton Ferkolj, načelnik pa napredni kmet Alojz Šteblaj-Krogar.<a class="link_ref" href="op.xhtml#ftn.162" title="162Pisna izjava Pavle Černe 21. 4. 1988."><sup>162</sup></a> Pri vseh treh denarnih ustanovah so se v tem času zadolžili mnogi kmetje – domačini, ki so imeli nekoliko ugodnejše kreditne pogoje.</p><p>Po zaključnem računu z dne 1. 2. 1936 sta imeli hranilnici in posojilnici na Igu in v Tomišlju kmečkih dolgov v višini 446.152 oziroma 79.444 dinarjev. Pri Kmečki hranilnici in posojilnici na Igu je imelo 54 kmetov v letu 1936 za 339.000 dinarjev <span class="pagebreak" id="pb.69"> [69] </span>dolgov.<a class="link_ref" href="op.xhtml#ftn.163" title="163Arhiv Slovenije neurejeni fondi Zadružne zveze in Zveze slovenskih zadrug. Podatke mi je posredoval mag. Žarko Lazarević INZ..."><sup>163</sup></a> Zadolženo je bilo kar precejšnje število podkrimskih kmečkih gospodarjev. Kmetje so izgubljali tudi del zaslužka od stranskih oz. dopolnilnih dejavnosti. Tako se je zmanjševal zaslužek od prodaje šote, ki jo je deloma začelo primanjkovati, oziroma so je vse manj uporabljali za kurivo. Upadala je tudi prodaja drv in gradbenega lesa, čeprav je tesarjenje marsikateremu kmetu ižanskih vasi prinašalo trdo zaslužen dohodek. Posamezniki so občasno opravljali tudi razna obrtna dela za sovaščane ali ponekod v ožji okolici (npr. krovska dela pri še vedno številnih s slamo kritih poslopjih, mesarska opravila). Šele po letu 1936 je bila največja kriza na podeželju premagana. Najlaže so jo prebrodili veliki kmetje, ki so imeli še kakšen dodatni obrat (gostilno, mlin, žago). Kljub sorazmerno ugodni legi, bližini Ljubljane in razpoložljivi delovni sili sta neagrarna dejavnost in modernizacija le počasi napredovali. Industrija se tod tudi v tem obdobju ni razvila, med drugim tudi zaradi tega, ker se je promet vedno bolj preusmerjal k železniški progi in proti Škofljici. Glede na prejšnje obdobje se je povečalo število obrtnikov, ki so bili zlasti v večjih vaseh, med katerimi je bil Ig največja. Tu so bili npr. krojači Andrej Škraba, Jakob Mavec in Jože Žmuc, čevljarji Jože Jakopin, Franc Avanzo in sin Franc, Damjan Repar, Jože Veber in Karel Horvat; kovači Štefan Meglič in sin Simon, Janez Škraba in sin Franc, Vinko Keršmanc, Alojz Grebene in Jože Mavec ter ključavničarji Pavel Erjavec, Alojz Beneš in Jože Zupančič. Usnjarsko obrt so imeli Martin Zdravje in sinova Jože ter Feliks in Fran Čebular, sedlar pa je bil Janko Černe. Mizarji so bili Anton Ferkolj, Filip Poznar in Franc Zupančič, tesar Franc Cankar, kolarji Anton Anzeljc, Janez Balant, Jakob Križman in Miha Zrimc, s suho robo pa se je ukvarjal Franc Cotman. Mesarji so bili Jože Javornik, Anton Jesih in Jože Rupert, kruh sta pekla Rudi Kukovica in Rudi Orehek. Na Igu sta mlela dva mlina: enega je imel Josip Palme, lastnik gradu, ki ga je leta 1918 kupil od Turjačanov, drugega pa Janez Gerbec in sin Albin; oba sta imela tudi žago. Na Igu je bilo tudi več trgovin in gostiln. Trgovine so imeli Alojz Minatti, Franc Gerbec, Alojzija oziroma Mirko Merzel, Ludvik Vrenk, Anton Novljan, Jože Javornik in Jože Škerl. Gostilne, ki so jih poleg domačinov polnili izletniki iz Ljubljane in cestni promet, so imeli Martin Novak, Roza Erjavec, Jože Rupret, Franc Grebene, Jože Javornik, Anton Jesih, Bolha-Majnik, Franc Toni, Franc Kocmur, Franc Gerbec, Franc Minatti, Ivan Štrumbelj, kjer so društva prirejala prireditve, in Jože Hitejc. Podobne obrti, ki so delale predvsem za lokalne potrebe, so bile seveda tudi v drugih večjih podkrimskih vaseh – Iški vasi, Tomišlju in Iški Loki.<a class="link_ref" href="op.xhtml#ftn.164" title="164Prav tam za Iško vas glej V. Bonač Iška vas 19411953 Kronika 2 (1954) str. 41 za Tomišelj glej A. Brancelj Pripombe na Kroni..."><sup>164</sup></a> Iz obrtne delavnice se je razvil največji kovinski obrat na Igu, in sicer splošno ključavničarstvo, katerega lastnik je bil Ciril Podržaj. Podjetje <span class="pagebreak" id="pb.70"> [70] </span>je opravljalo vsa v stroko spadajoča dela, proizvajalo pa tudi za širši trg. Izdelovalo je štedilnike (tudi za restavracije), železne peči, črpalke za potrebe kmetijstva, ograje in železno pohištvo (stole in mize) ter še kaj. Pod oznako »Gama« so uživali sloves kvalitetnih izdelkov. V obratu je delalo nekaj ducatov kovinarjev, ki so bili večinoma domačini.<a class="link_ref" href="op.xhtml#ftn.165" title="165Spominski zbornik Slovenije o.c. str. 637 sl. A. Melik Slovenija II3 o.c. str. 195."><sup>165</sup></a> V Dragi pri Dobravici je še vedno delala manjša opekarna, ki je krila tudi širši trg. Pred vojno je v njej delalo do največ 60 stalno ali le začasno zaposlenih delavcev, ki so bili tudi iz okoliških vasi. To je bilo največje podjetje v podkrimskih vaseh. Na podlagi dovolj razvite živinoreje sta na Igu nastali dve mlekarni, lastnik ene je bil Anton Rupert, lastnik druge pa njegov brat Ivan. Zbirala sta mleko iz okoliških vasi, izdelovala mlečne izdelke in jih vozila v Ljubljano na trg. V obeh mlekarnah sta zaposlila po nekaj ljudi.<a class="link_ref" href="op.xhtml#ftn.166" title="166 Prim. Krajevni leksikon Dravske banovine o.c. str. 3478."><sup>166</sup></a> Kot novost naj omenimo še nastanek večje motorne žage oziroma lesno-industrijskega podjetja, katerega lastnik je bil Jože Andlovec. Stala je na mestu, kjer je danes Kovinska industrija Ig.</p><p>O trenutnem gospodarskem stanju in počasnem razvoju zgovorno govori dejstvo, da je v ižanskih vaseh zagorela elektrika šele leta 1939. Med prvimi sta jo dobili šolski poslopji na Igu (1939) in v Tomišlju (1940).<a class="link_ref" href="op.xhtml#ftn.167" title="167 Prim. SŠM  Oris zgodovine in razvoja državne ljudske šole na Igu str. 3 Prav tam za šolo v Tomišlju. Glej še Krajevni leksi..."><sup>167</sup></a></p><p>Čeprav gospodarski razvoj ni bil najugodnejši, se je ob še vedno kar veliki nataliteti prebivalstvo kljub sprotnim populacijskim pojavom v teh dveh desetletjih povečalo. Kot primer naj navedemo podatke za občino Tomišelj. Konec leta 1923 je imela 738 prebivalcev, ob zadnjem štetju pred drugo svetovno vojno pa 857. Celotno prebivalstvo na našem ozemlju naj bi tedaj doseglo število 3275.<a class="link_ref" href="op.xhtml#ftn.168" title="168 SŠM  Ljudska šola Tomišelj Šolski okoliš Krajevni leksikon o.c. 347 8 in 3623."><sup>168</sup></a> Kljub velikim izgubam prebivalstva v času NOV in ob njenem koncu (begunci in pobiti, število prebivalstva je leta 1948 padlo na okoli 2600) je leta 1981 naraslo na okoli 3300 ljudi.<a class="link_ref" href="op.xhtml#ftn.169" title="169Statistični podatki za leto 1981 na Skupščini občine VičRudnik prim. M. OroženAdamič o.c. str. 25"><sup>169</sup></a> Največje in osrednje naselje je tudi v tem času ostal Ig, zaradi sedeža občine in fare pa je pridobival tudi Tomišelj.</p><p>Kot posledica gospodarskega razvoja, kakršen je že pač bil, se je prebivalstvo znotraj naših vasi razslojevalo in dobivalo nekoliko drugačno družbeno strukturo od tiste v predhodnem obdobju. Še vedno je močno prevladovalo kmečko prebivalstvo, ki ga je še leta 1953 bilo več kot 61 %.<a class="link_ref" href="op.xhtml#ftn.170" title="170M. OroženAdamič o.c. str. 32 (vas Kremenico sem prištel)."><sup>170</sup></a> Toda vasi je zajel proces precejšnje drobitve kmetij in hkrati deagrarizacije. Velikih kmetov (gruntarjev) je bilo malo, le po nekaj v vsaki večji vasi. Poleg srednjih in malih kmetov, ki so tvorili večino kmečkega <span class="pagebreak" id="pb.71"> [71] </span>prebivalstva, je raslo število kajžarjev in gostačev z malo ali nič zemlje. Poraslo je tudi število polkmetov, ki so bili zaposleni in hkrati imeli vsaj manjši kmetijski obrat. Prav tako se je v povečani meri pojavljala odvečna kmečka delovna sila, ki je bila prisiljena, v kolikor se ni zaposlila kot hlapci oz. dekle ali hodila na dnino k velikim kmetom, poiskati delo izven rodnega kraja.</p><p>Vedno več mladine je po končani osnovni šoli odhajalo v uk raznih obrti ali v srednje, zlasti strokovne šole. V zadnjih letih tega obdobja je bilo iz naših vasi tudi že nekaj študentov. Raslo je torej število kvalificiranih delavcev, ki so se večinoma zaposlovali izven domačega kraja. Več je bilo tudi izobražencev, mednje z razvojem ljudskega šolstva v podkrimskih vaseh lahko štejemo vse več učiteljev, ki pa so bili le včasih iz vrst domačinov.<a class="link_ref" href="op.xhtml#ftn.171" title="171Prim. gradivo SŠM F 18521."><sup>171</sup></a> Od leta 1932 je bil na Igu po prizadevanju gostilničarja Alojza Šteblaja tudi zdravnik. Prvi je bil Maks Bitenc, ki je bil tudi zobozdravnik. Do prvih časov okupacije je na Igu zdravil dr. Dereggi, za njim pa je do leta 1942 prihajal dr. Podkoritnik iz Grosuplja. Pozneje in med okupacijo je bil zdravnik na Igu dr. Zupančič; njegovo ženo, učiteljico, so ubili Italijani leta 1942. Poleg tega lahko omenimo nekaj uslužbencev, poštarico, štiri orožnike na orožniški postaji ter nekaj finančnih uslužbencev. Mnogi so se zaposlili kot težaki in polkvalificirani delavci v Ljubljani in drugih okoliških krajih, kjer je razvijajoča se industrija potrebovala delovno silo. Število ljudi, zaposlenih v industriji, obrti, trgovini in drugih nekmetijskih dejavnostih je postopoma raslo. Z njimi se je povečevalo tudi število nekmečkega prebivalstva v podkrimskih vaseh. Mnogi med njimi so namreč ostali v domačem kraju in se vsak dan ali vsaj za konec tedna vračali z dela domov na vas. Leta 1925 se je prvi vaščan iz Iške vasi dnevno vozil s kolesom na delo v tobačno tovarno in domov.<a class="link_ref" href="op.xhtml#ftn.172" title="172V. Bonač Iška vas o.c. str. 40."><sup>172</sup></a> Del tako zaposlenih se je seveda preselil v kraj delovnega mesta, vendar so ostajali v stikih z domačimi. Stiki so se večinoma prekinjali le z izseljenci na tuje, v evropske dežele in v Ameriko, ki jih tudi ni manjkalo.<a class="link_ref" href="op.xhtml#ftn.173" title="173Prim. Rodna gruda nov. 1986  Ižanka piše iz New Yorka V. Bonač Iška vas o.c. str. 40."><sup>173</sup></a> Deagrarizacija vasi je počasi zmanjševala odstotek kmečkega prebivalstva, čeprav je bil proces po posameznih vaseh različen. Spreminjala se je tudi zunanja podoba naših vasi, zlasti tam, kjer so začele rasti enodružinske hiše neagrarnega prebivalstva. Počasi se je spreminjalo tudi mišljenje in zavest prebivalstva. Prav z mladino, ki je šla v uk in šole v mesto, z delavci, ki so delali v delavskih industrijskih središčih, so v podkrimske vasi prihajali novi pogledi na življenje, nove ideje in mišljenje ter spoznanja o življenju. Raslo je zanimanje in potreba po kulturi in izobrazbi, poglabljalo se je razumevanje za probleme in zahteve časa. Res je v vsem tem obdobju v še zelo religiozni sredini močno prevladovalo konservativno mišljenje <span class="pagebreak" id="pb.72"> [72] </span>in klerikalna politična usmeritev v okvirih Slovenske ljudske stranke. Z nakazanim gospodarskim in družbenim razvojem so se odpirale line novim duhovnim smerem in gibanjem. Prinašali so jih v veliki meri izven naših vasi zaposleni domačini, deloma jih je izžarevala tudi šola, okolje pa jih je zlasti s posredovanjem posameznih društev in društvene dejavnosti počasi sprejemalo.</p></div><div class="ss4" id="index-body.1_div.1_div.3_div.2_div.3"><h4><span class="head">Šolstvo</span></h4><p>Naraščanje prebivalstva, gospodarske potrebe, a tudi uveljavljena šoloobveznost so v podkrimskih vaseh že po prvih letih stare Jugoslavije pripeljali do tega, da se je šolstvo izpopolnjevalo. Šoli na Igu in v Tomišlju<a class="link_ref" href="op.xhtml#ftn.174" title="174Okoliš šole na Igu je leta 1934 zajemal naslednje vasi Ig (128) Iška Loka (50) Matena (54) Pijava gorica (44 upravno je sodi..."><sup>174</sup></a> sta postajali vedno bolj popolni ljudski šoli z večjim številom razredov in s številnejšim učnim osebjem. Pri tem so sodelovali tudi krajani v obstoječih šolskih odborih.</p><p>Do tega je najprej prišlo v Tomišlju, kjer so krajevni šolski odbor ter občini Tomišelj in Vrbljene pri šolskem svetu že februarja 1922 sprožili akcijo za razširitev šole v Tomišlju v štirirazrednico. To se je zgodilo še istega leta in na šoli so uvedli nedeljiv pouk. Leta 1930 so na šoli za potrebe kmetijstva začeli tudi s kmetijsko nadaljevalno šolo. Tik pred začetkom druge svetovne vojne je šola postala petrazrednica. Šoloobveznih otrok je bilo v letu 1924/25 že 155, v letu 1936/37 pa 198 in tik pred vojno 168.<a class="link_ref" href="op.xhtml#ftn.175" title="175SŠM F 18521  Državna ljudska šola Tomišelj Gradivo in Register osnovnih šol str. 713."><sup>175</sup></a> Na Igu se je stara štirirazrednica v šolskem letu 1925/26 razširila v petrazrednico, v šestrazrednico že leta 1930/31 in končno v sedemrazrednico leta 1937/38; leta 1939/40 je šolo obiskovalo 307 učencev.<a class="link_ref" href="op.xhtml#ftn.176" title="176Prav tam  Ig."><sup>176</sup></a> Šola v Iški vasi je ostala enorazrednica.</p><p>V povezavi z rastjo šol v višje organizirani šoli so deloma tudi preurejali šolski poslopji, niso pa ju dosti dozidavali. Šele zadnja leta pred vojno sta dobili električno napeljavo in vodovod. Ob šolskih upraviteljih<a class="link_ref" href="op.xhtml#ftn.177" title="177Na Igu so bili v tem obdobju šolski upravitelji Robert Cigler (19131925) Rudolf Knez (19251929) Ivan Vovk (19291937) in Mila..."><sup>177</sup></a> in učiteljskih zborih so za ta razvoj šolstva imeli zasluge tudi na vsaki šoli obstoječi krajevni šolski odbori, ki so jih vodili predsedniki. Ti so nase prevzemali tudi prostovoljna bremena za ureditev šolskih <span class="pagebreak" id="pb.73"> [73] </span>zgradb. V tem se je odlikoval odbor v Tomišlju, ki ga je vodil Jakob Modic z Bresta 3 (pred njim je bil predsednik Janez Kumše, Brest 3; Jakob je bil njegov zet).<a class="link_ref" href="op.xhtml#ftn.178" title="178 SŠM  Gradivo za muzej slovenskega šolstva  Tomišelj str. 5 in 7."><sup>178</sup></a></p><p>Pomen razvitejšega šolstva in skoraj v celoti izvedene šolske obveznosti za obravnavane vasi ni bil majhen. Nepismenost je bila skoraj odpravljena, širše se je odprla možnost za šolanje, zato so mlajše generacije prebivalcev postajale splošno bolj razgledane. Šole so postale tudi žarišča kulturnega delovanja, ki je pritegovalo vedno več ljudi. V šolskih poslopjih so ob podpori krajevnih šolskih odborov in amaterskih igralcev zgradili šolske odre. V Tomišlju se je to zgodilo že leta 1927 in v naslednjem letu se je zvrstilo kar 14 predstav. Na Igu je oder začel delovati leta 1934,<a class="link_ref" href="op.xhtml#ftn.179" title="179Prav tam str. 5."><sup>179</sup></a> šolske odre so potem za svoje prireditve in predstave uporabljale tudi dramske sekcije raznih društev (npr. Prosvetno društvo, Društva kmečkih fantov in deklet) pa tudi sokoli in gasilci, celo iz okoliških vasi (npr. Sokol-Preserje, Gasilsko društvo Podpeč).</p><p>Vodje ljubiteljske gledališke dejavnosti in režiserji so bili predvsem učitelji. V Tomišlju sta se pri tem delu uveljavila upravitelj Franc Belin in učitelj Ivan Škafar. Pri kulturni dejavnosti na šolah ne smemo pozabiti šolskih knjižnic, raznih šolskih organizacij (npr. Pomladek Rdečega križa, Pomladek Jadranske straže) in vloge šole pri razširjanju raznih revij za učence (Naš rod, Vrtec in dr.).<a class="link_ref" href="op.xhtml#ftn.180" title="180 Prav tam v Tomišlju so npr. igrali Divjega lovca Razvalino življenja Pred vaškim znamenjem. Za postavitev odra na Igu glej ..."><sup>180</sup></a></p></div><div class="ss4" id="index-body.1_div.1_div.3_div.2_div.4"><h4><span class="head">Društveno življenje</span></h4><p>Društveno življenje je bilo najtesneje povezano s politično opredelitvijo posameznikov v obstoječi družbeni strukturi. V prevladujoči kmečki sredini je imela največ pripadnikov klerikalna stranka, katere najmočnejši opornik je bila lokalna duhovščina. Čeprav so v posameznih organizacijah prebivalci delovali složno (gasilsko društvo), so ob družbeni in idejni diferenciaciji nastajala in delovala tudi klerikalnim nasprotna društva. Bolj kot se približujemo koncu obdobja, bolj so se uveljavljale napredno usmerjene organizacije. Prosvetno in kulturno delovanje ter razvoj teh dveh oblik javnega družbenega življenja sta se ob šoli tudi takrat v veliki meri vezala na stara tradicionalna, a tudi na novo nastala društva. V podkrimskih vaseh so v tem obdobju delovala gasilska društva, prosvetna in izobraževalna društva, povezana v klerikalni Prosvetni zvezi, sokolska društva, Orel in Društvo kmečkih fantov in deklet; obstajale pa so tudi razne nabožne organizacije (kongregacije, bratovščine). Delovanje delavskega društva Vzajemnost je seglo le v obrobje podkrimskih vasi, ni pa v njih obstajalo. Kot posebnost naj omenimo še, da je bil med španskimi borci kot edini <span class="pagebreak" id="pb.74"> [74] </span>domačin Alojz Glavan-Ribčev z Iga.<a class="link_ref" href="op.xhtml#ftn.181" title="181F. Strle Tomšičeva brigada o.c. str. 136 napačno Franc izjava Franca ŠkrabeFrenka z Iga."><sup>181</sup></a> Gasilska društva so bila v skoraj vseh vaseh naših treh KS po zaslugi Iva Trošta, ustanovitelja gasilskega društva v Tomišlju, so bila tudi zelo dejavna. Po nastanku države SHS je bilo sredi decembra 1918 v Ljubljani posvetovanje o organizaciji gasilstva v Sloveniji, ki se ga je verjetno udeležil tudi zastopnik Iga. Z nastankom Jugoslovanske gasilske zveze so na občnem zboru sredi junija 1919 v Ljubljani res postavili organizacijske temelje gasilstva. Društva so povezali v gasilske župe in ena izmed njih je bila tudi župa Ig; leta 1921 je bil njen načelnik Alojz Minatti z Iga, leta 1930 pa Jakob Modic z Bresta.<a class="link_ref" href="op.xhtml#ftn.182" title="182B. Božič Razvoj gasilstva na Slovenskem Ljubljana 1968 str. 92 sl. isti Gasilstvo na Slovenskem o.c. str. 118 in 138 sl."><sup>182</sup></a> Prav ustanovitev višje organizacijske enote s sedežem na Igu (župa je imela leta 1930 12 društev) je dala nove spodbude za delovanje posameznih društev po vaseh (npr. na Igu, kjer so pozneje imeli celo godbo na pihala, v Tomišlju, Iški Loki, Iški vasi in drugje). Povsod po vaseh so gasilska društva imela svoje gasilske domove, izpopolnjevala gasilno orodje in priprave, organizirala gasilske vaje in priljubljena tekmovanja gasilskih čet ter prirejali veselice. Posegala so tudi v kulturno dejavnost. Velika zavest solidarnosti in medsebojna povezanost sta pozneje vplivali na to, da so se člani gasilskih društev vključevali v OF in partizane.<a class="link_ref" href="op.xhtml#ftn.183" title="18341 a Izmed članov gasilskega društva v Iški vasi jih je bilo 33 v OF v NOB ali so umrli v internaciji Anton Cimperman Franc ..."><sup>183</sup></a> Italijanski okupator in nato bela garda so zaradi množičnosti organizacije skušali društva spraviti pod svoj vpliv. Prosvetno in izobraževalno društvo je dobivalo vso podporo v politični prevladi klerikalne stranke, ki je bila zlasti v posameznih naših vaseh skoraj splošna. Središči njegovega delovanja sta bila Ig in Tomišelj. V obeh krajih so postavili svoje domove, na Igu prosvetni dom z lepo dvorano, v Tomišlju pa kulturni dom.<a class="link_ref" href="op.xhtml#ftn.184" title="184 SŠM Register osnovne šole Ig str. 157 sl. Register osnovne šole Tomišelj str. 713."><sup>184</sup></a> Društvo na Igu je bilo zelo dejavno in je imelo veliko članov. Med najbolj dejavnimi člani so bili Mirko Merzel, poznejši župan, Janez Mrkun-Petračev in Ivan Smole. Duhovni vodja društva je bil po letu 1924 župnik Janez Klemenčič, zelo vneto je v njem delal tudi kaplan Ciril Miklavec, preden je odšel za župnika v Želimlje.<a class="link_ref" href="op.xhtml#ftn.185" title="185J. Klemenčič Revolucija pod Krimom o.c. str. 39. prim. Krajevni leksikon o.c. str. 347."><sup>185</sup></a></p><p>V Tomišlju se Prosvetno društvo javlja pozneje kakor na Igu; ustanovili so ga leta 1930. Že leta 1931/32 je s svojim dramskim odsekom nastopilo s Finžgarjevo dramo <span class="pagebreak" id="pb.75"> [75] </span><span style="font-style:italic">Razvalina življenja</span>. V tridesetih letih ga je vodil Janez Kumše z Bresta, blagajnik je bil Franc Šusteršič s Tomišlja, knjižničar društva pa je bil Jože Tehovnik, poznejši član odbora Osvobodilne fronte.</p><p>Na delo Prosvetnega društva (in farane nasploh) je po letu 1932 imel velik vpliv župnik Jože Murn.</p><p>V okviru Prosvetnega društva je na Igu nekaj časa deloval tudi telovadni odsek Orla kot protiutež Sokolu. Takoj po vojni so se Orli lepo razvijali. Kakor marsikje drugje so se tudi tu želeli otresti vpliva duhovnikov. Leta 1920 so zahtevali, naj duhovniki ne sodelujejo več v njihovih odborih in niso njihovi voditelji. Vendar je Küchlerjev kaplan Sušnik še v naslednjih letih po Jegliču dobro vodil »naše fante Orle«.<a class="link_ref" href="op.xhtml#ftn.186" title="18643a Jegličev dnevnik 1920 jan. 19.  Nova revija 8182 str. 116 1920 maj 4.  Nova revija 8384 str. 461."><sup>186</sup></a></p><p>Ko so z nastopom monarhodiktature Orla razpustili, so namesto njega nekoliko pozneje ustanovili organizacijo Slovenskih fantov in deklet. Društvo je bilo zelo dejavno (tudi Janez Mrkun-Petračev) in je imelo precej članov. Župnik Murn pa je zasnoval »fante« tudi v svoji župniji. Veliko jih je bilo zlasti iz Vrbljena, kjer so bili zelo navdušeni pripadniki člani rodbin Oblak, Benko in Modic-Anzelc. Mnogi izmed njih so imeli in nosili fantovske uniforme. Tudi v Strahomeru je bilo veliko članov, med njimi Ivan Purkat. Iz vasi Brest pa je bil pri »fantih« samo Ivan Švigelj, ki je sodil med najbogatejše vaščane.<a class="link_ref" href="op.xhtml#ftn.187" title="187Prim. Angela Kumše Kronika Tomišlja tipkopis (občina VičRudnik)."><sup>187</sup></a> Sokolsko društvo je delovalo samo na Igu, kar lahko povežemo s šibkostjo liberalne stranke v obravnavanih vaseh. Takoj po vojni, ko se je sokolstvo v novi državi reorganiziralo, se je zastopnik ižanskega društva udeležil seje slovenskega zveznega vaditeljskega zbora v Ljubljani (1. junija 1919).<a class="link_ref" href="op.xhtml#ftn.188" title="188Sokol. Glasilo Slovenske sokolske zveze 1 (1919) str. 154. Za celoto prim. V. Zaletel Zgodovina telesne vzgoje in sokolstva ..."><sup>188</sup></a> Organizacijsko je bilo društvo do leta 1925 povezano v ljubljansko župo, nato, ko sta se obe ljubljanski župi združili, pa v enotno Sokolsko župo Ljubljana.<a class="link_ref" href="op.xhtml#ftn.189" title="189Sokolski vestnik župe Ljubljana I 11 (1925) str. 40 sl. Sokolska volja 3 (1939) str. 186."><sup>189</sup></a></p><p>Društvo je v splošnem navdušenju nad osvoboditvijo in zedinjenjem v državi SHS nekaj let zelo uspešno delovalo. Leta 1920 je imelo 58 članov, od tega 18 telovadcev ter 4 vaditelje, a tudi že 12 članov v krojih, vsi drugi so bili v glavnem mladinci, ki so bili zlasti iz vrst učencev v gospodarstvu in dijakov.<a class="link_ref" href="op.xhtml#ftn.190" title="190Sokolski koledar za leto 1920 V Kranj 1920 str. 120."><sup>190</sup></a> Pozneje je število organiziranih privržencev nekoliko nihalo: leta 1922 je bilo 22 članov in 8 članic, leta 1926 pa 30 članov in 17 članic, 14 mladincev in 18 ženske dece.<a class="link_ref" href="op.xhtml#ftn.191" title="191Jugoslovenski sokolski koledar 1923 IV Ljubljana 1922 str. 109 prav tam 1926 VII Ljubljana 1926 str. 109."><sup>191</sup></a> Pri Sokolu je sodeloval tudi Jože Hitejc, zlasti ko je društvo gradilo lep sokolski dom (1923) in priredilo več javnih <span class="pagebreak" id="pb.76"> [76] </span>nastopov ter sodelovalo pri nastopih drugih društev in prirejalo izlete. Dom so gradili s prostovoljnim delom članov in s podporami liberalno usmerjenih vaščanov.</p><p>Ko so leta 1929 Sokol razpustili in namesto njega ustanovili državni Sokol kraljevine Jugoslavije, ki naj bi služil ciljem monarhodiktature, je tudi v sokolskem društvu na Igu prišlo do zastoja. Zdi se, da je tudi tu del članov sodil, da je z novo organizacijo sokolstvo izgubilo prvotne idejne zasnove.<a class="link_ref" href="op.xhtml#ftn.192" title="192Prim. Zgodovina Slovencev o.c. str. 748."><sup>192</sup></a> Društvo se v organizacijskih glasilih namreč ne omenja.<a class="link_ref" href="op.xhtml#ftn.193" title="193Jugoslovenski sokolski koledar XII. godište 1931 str. 115 sl. prav tam XVI. godište 1935 str. 149 sl."><sup>193</sup></a></p><p>Med vodilnimi člani sokolskega društva na Igu se tudi v tem obdobju pojavljajo isti ljudje oziroma člani družin kakor pred prvo svetovno vojno. Leta 1920 so bili v vodstvu Alojz Minatti, Janko Bolha, Ivan Gerbec ml. in Alojz Cankar; dve leti pozneje zopet prva dva in Janko Tominc. Leta 1925 so bili na čelu društva Jože Javornik, Franc Cankar, Franc Čebular, Simon Meglič in prvič ženska Tonči Merkun kot načelnica. Pozneje so bili duša društva dolgoletni starosta Albin Gerbec, načelnik Franc Čebular, za žensko članstvo pa Košnikova in nato še Pavla Kraljič.<a class="link_ref" href="op.xhtml#ftn.194" title="194Glej navedena sokolska glasila prim. še I. Jevc  Čufi Društva kmečkih fantov in deklet str. 46 sl."><sup>194</sup></a> Vidnejši član društva je bil tudi Jože Hitejc.</p><p>V tem obdobju je bilo več članov Sokola tudi med člani Društva kmečkih fantov in deklet (npr. Kraljičeva in Hitejc). Povezave med obema društvoma so segale že več let nazaj. Tako je bilo leta 1928 v sokolskem domu na Igu zborovanje vseh Društev kmečkih fantov in deklet iz podkrimskih vasi. Na raznih prireditvah teh društev so nastopali tudi člani, zlasti naraščajniki Sokola-Ig (npr. v Želimljah, na Golem-Škriljah).<a class="link_ref" href="op.xhtml#ftn.195" title="195I. Jevc  Čufi o.c. str. 30."><sup>195</sup></a></p><p>Društva kmečkih fantov in deklet so se v podkrimskih vaseh, kjer je imela Pucljeva kmečka stranka sprva precej pripadnikov, že zgodaj ustanavljala. Leta 1924 jih srečamo v vaseh Želimlje, Golo in Škrilje, leto pozneje pa so društvo ustanovili na Igu. Na občnem zboru so izvolili naslednji odbor: predsednik Franc Cankar, podpredsednica Pavla Kraljič, tajnik Janko Tominc, odborniki so bili Albin Gerbec, Fani Zalar, Tone Šenk, Andrej Cankar, nadzorni odbor pa sta sestavljala Ivan Vovk in Franc Gerbec. Pozneje je bil gonilna sila društva in gibanja Tone Šenk, tajnik pa Tonček Bolha. Že med približevanjem gospodarske krize in med njo so se pridružila še društva v Mateni ter Tomišlju in v Iški vasi.<a class="link_ref" href="op.xhtml#ftn.196" title="196Prim. I. Jevc  Čufi Mladinsko kmečko gibanje na Ižanskem v Pot kmečkega ljudstva v OF Ljubljana 1986 str. 184 Prim. še F. St..."><sup>196</sup></a> V prvih dveh vaseh so društvo ustanovili 23. septembra 1928. V Mateni so za predsednika izvolili Ivana Stražišarja, za podpredsednico Franco Tavželj, blagajnik je postal Franc Uršič, tajnik pa Miha Pirman. Člani odbora so postali Alojz Ambrož, Anton Tavželj, Ivan Bukovnik, Jože Štrifol (?), Martin <span class="pagebreak" id="pb.77"> [77] </span>Juha, Miha Župec in Franc Škrjanc. V Tomišlju so bili v prvem odboru naslednji: predsednik je postal Janez Tehovnik, podpredsednica Helena Peršin, blagajničarka Mici Mavec in tajnik Peter Janežič, ki je bil pobudnik ustanovitve in vnet propagator gibanja. Odborniki so bili Ana Lipovec, Janez Modic, Pepca Mavec in Fran Zidar; v nadzornem odboru sta bila Alojz Jankovič in Jakob Mavec.<a class="link_ref" href="op.xhtml#ftn.197" title="197Prim. Angela Kumše o.c."><sup>197</sup></a> Ustanovni občni zbor društva v Iški vasi je bil 12. avgusta 1932 v Japljevi hiši. Na njem se je zbralo okoli 40 fantov in deklet. Pobudnik zanj je bil Franc Mazi. Predsednik novega društva je postal Janez Mazi, podpredsednica Mici Župec, blagajnik Jože Japelj in tajnik Franc Mazi. Odborniki so bili Jakob Rupert, Jakob Župec, Ivan Žagar, Mici Rupert, Ivana Žagar in Angela Podržaj.<a class="link_ref" href="op.xhtml#ftn.198" title="198Prim. I. Jevc  Čufi Društva kmečkih fantov in deklet o.c. str. 65 sl. A. Kumše Pripoved neke dobe. Spomini borke iz Tomišlja..."><sup>198</sup></a></p><p>Društva so bila povezana v Zvezo društev kmečkih fantov in deklet oziroma od leta 1929 dalje v Zvezo kmečkih fantov in deklet. V času krize je delovanje zveze močno poraslo, dobivala je posebno mesto v družbenem in političnem življenju na podeželju, med drugim tudi v podkrimskih vaseh. Že leta 1933 je bilo v zvezi 144 društev z 11.347 člani.<a class="link_ref" href="op.xhtml#ftn.199" title="199Spominski zbornik Slovenije o.c. str. 200 D. Košmrlj Društva kmečkih fantov in deklet  nosilec naprednega mladinskega kmečke..."><sup>199</sup></a> V njej so imeli pomembno mesto in vlogo tudi člani ter simpatizerji KPJ.</p><p>V letih 1934/41 so v izvršnem odboru Zveze delovali Vlado Jan, Ada Dequal, Rudi Čačinovič, Jože Kerenčič, Ferdo Godina, Vinko Kristan, Jože Udovič, Milena Petovar, ki je vodila ženski odsek, Mira Tomšič in Drago Košmrlj. Zadnja dva sta bila tudi sourednika <span style="font-style:italic">Grude</span>.<a class="link_ref" href="op.xhtml#ftn.200" title="200D. Košmrlj o.c. str. 103 sl."><sup>200</sup></a> V tem času so bila društva v podkrimskih vaseh organizacijsko povezana v ljubljanski pododbor in nato v ljubljansko okrožje oziroma ižanski okraj. Leta 1933 je bil predsednik ižanskega okraja Peter Janežič iz Tomišlja, eden prvih aktivistov DKFD, podpredsednik Janez Podlipec, tajnik pa Janez Mazi iz Iške vasi; odborniki so bili še Pavla Kraljič, Ivan Žagar /= Martin Furlan in Tone Golob /= <span class="pagebreak" id="pb.78"> [78] </span>Ciril Perčič/. Na drugem občnem zboru okraja, ki je bil na Igu, so bili v okrajni odbor izvoljeni Tone Šenk kot predsednik, podpredsednik Nikolaj Šteblaj, Franc Cankar z Iga kot tajnik, blagajnik pa je postal Janez Mazi.<a class="link_ref" href="op.xhtml#ftn.201" title="201I. Jevc  Čufi Mladinsko kmečko gibanje o.c. str. 185."><sup>201</sup></a></p><p>V društva so se vključevali in v njih delovali tudi napredni učitelji. V odboru ižanskega okraja sta kot odbornika nadzornika delovala Ivan Vovk, šolski upravitelj na Igu, in Ivan Škafar, učitelj v Tomišlju. V Iški vasi je v društvu kmečkih fantov in deklet delal učitelj Franc Grašič. V Želimljah je bil duša društva upravitelj Andrej Flajs, na Golem pa šolski upravitelj Stane Svete.</p><p>V društvih so se izvajale zelo raznovrstne dejavnosti. Prirejali so predavanja – v Mateni je npr. kmalu po ustanovitvi društva dr. Lončar predaval o zgodovini slovenskega kmeta – in raznovrstne tečaje, prosvetne in debatne večere, razstave, proslave in izlete. Vse to naj bi služilo izobraževanju članov, hkrati naj bi se udeleženci spoznavali z naprednimi idejami, gibanji in razmerami v svetu. V društvih so delovale knjižnice (v Tomišlju je društvo po ustanovitvi leta 1928 priredilo vinsko trgatev in izkupiček uporabilo za knjižnico), dramske skupine, pevski zbori in godbe. Člani so obiskovali razne tečaje. Kot javne manifestacije lahko poleg veselic, s katerimi so zbirali denarna sredstva za delovanje, poudarimo zlasti razna zborovanja in tekmovanja v kmečkih opravilih, ki so jih društva še posebej svečano prirejala. Leta 1928 so vsa podkrimska društva – Želimlje, Ig, Golo, Matena, Tomišelj in Notranje gorice – v sokolskem domu na Igu priredila skupno zborovanje. Na njem sta med drugimi govorila tudi dr. Janže Novak, lahko bi mu rekli ideolog gibanja, in Albin Prepeluh-Abditus.<a class="link_ref" href="op.xhtml#ftn.202" title="202Prav tam str. 187."><sup>202</sup></a> Veliko tekmovanj so društva pripravila zlasti v letih 1932/34. Leta 1932 je bila tekma žanjic v Iški vasi; zmagala je Ivanka Žagar, sledili sta ji Marija Župec in Angela Kramar. Ljubljanski pododbor je organiziral tabor kmetsko-mladinskega gibanja s tekmo žanjic podkrimskih vasi – Želimlje, Iška vas, Golo, Tomišelj in Ig. Udeležence je pozdravil predsednik Zveze kmečkih fantov in deklet Ivan Kronovšek. Na tekmi je zmagala Albina Zalar z Iga, sledila pa sovaščanka Franca Šenk. Tekme koscev in tesačev so bile v letu 1933/34; med najboljšimi kosci so bili Janez Kumše iz Vrbljena, Franc Šenk z Iga in Janez Mazi iz Iške vasi; na tekmi tesačev pod Kureščkom je zmagal Janez Kumše iz Vrbljena. Ob prireditvah so pripravili pravo slavje, vse je bilo okrašeno, vas in tekmovalno mesto; nanje so prišli številni člani sosednjih društev.</p><p>Septembra 1934 je Zveza kmečkih fantov in deklet v Ljubljani pripravila veliko proslavo s sprevodom ob desetletnici obstoja. Udeležili so se je tudi člani iz podkrimskih vasi.<a class="link_ref" href="op.xhtml#ftn.203" title="203I. Jevc  Čufi Društva o.c. str. 49 sl. 54 66 sl. isti Mladinsko kmečko gibanje o.c. str. 184 196 sl. Izjava P. Černe o.c."><sup>203</sup></a></p><p><span class="pagebreak" id="pb.79"> [79] </span>V času kmečke krize in po njej se je delo v društvih idejno še poglobilo, ko se je v zvezi in društvih širil vpliv ilegalnih članov KPJ. Po četrti partijski konferenci v Goričanah (1934) so komunisti več skrbi posvetili delu na vasi.</p><p>Društva so se začela povezovati z drugimi društvi na vasi, zlasti z gasilskimi, pa tudi s kmečkimi zadrugami, kjer so bile. V društvih se je krepil protifašistični duh in napredna demokratična miselnost. Vse to je društvo usmerjalo k povezovanju vseh demokratičnih sil na vasi in k uveljavljanju enotnega ljudskega gibanja.<a class="link_ref" href="op.xhtml#ftn.204" title="204D. Košmrlj o.c. str. 92 sl. 119 sl. 137 sl. A. Nedog Ljudskofrontno gibanje o.c. str. 170 179."><sup>204</sup></a></p><p>Rezultati te prelomnice v delu društev so se kmalu pokazali. Na enih zadnjih občinskih volitvah na Igu so člani Društva kmečkih fantov in deklet s simpatizerji iz drugih društev nastopili enotno in organizirano. Posledica tega nastopa je bila zmaga nad klerikalno listo (Palme, Tominc, Cesar); zmagal je Jože Hitejc z Iga, član Sokola in Društva kmečkih fantov in deklet. Ob državnozborskih volitvah je bila v podkrimskih vaseh opazna močna politična diferenciacija v boju med JRZ in opozicijo (Maček). Kmečko-delavska lista je na občinskih volitvah v občini Želimlje dobila 155 glasov in 15 odbornikov, JRZ pa 117 glasov in 3 odbornike. Ugoden rezultat so dosegli tudi v občini Tomišelj; kandidat kmečko delavske liste Anton Kumše je dobil 111 glasov in dve odborniški mesti, zmagala pa je vseeno JRZ s 166 glasovi in 16 odborniki. Župan je postal Janez Kraljič iz Bresta.<a class="link_ref" href="op.xhtml#ftn.205" title="20561a F. Strle Tomšičeva brigada o.c. str. 129."><sup>205</sup></a> Leta 1940 so se člani društva izrekali za Društvo prijateljev Sovjetske zveze, za kar je dal pobudo Jože Hitejc. Na Igu in v Iški vasi sta podpise zbirala Franc Mazi in študent Alojz Drnovšek (drugje pa tudi člani Vzajemnosti). V Vrbljenah sta jih pobirala študenta Martin Mencej z Iga in Ivan Varga iz Ljubljane; po izjavi Franca Mazija so jih v podkrimskih vaseh pobirali še mizar Franc Žagar, Ivan Žagar in kovač Maček. Večina vaščanov Iga in Iške vasi je podpisala, podpise so odklonili le najbolj klerikalno usmerjeni možje (ki so pozneje končali v vrstah bele garde).<a class="link_ref" href="op.xhtml#ftn.206" title="206I. Jevc  Čufi Društva o.c. str. 68 F. Strle Tomšičeva brigada o.c. str. 192 M. Škraba Razvoj OF izjava 22. 1. 1982 Franc Maz..."><sup>206</sup></a></p><p>Delo podkrimskih Društev kmečkih fantov in deklet je naletelo na veliko nasprotovanje pri lokalnih nasprotnikih. Proti njim je javno ali prek Prosvetnega društva in Društva slovenskih fantov in deklet nastopala tudi duhovščina. V tem se je odlikoval zlasti kaplan Ciril Milavec, pa tudi župnika Janez Klemenčič in Jože Murn. Tudi orožniki in županstva, ki so bila pred vojno v obeh občinah v klerikalnih rokah, so povzročali neprijetnosti in nadzorovali člane društev. Pri zbiranju podpisov za Društvo prijateljev SZ so Franca Mazija celo aretirali in doma naredili hišno preiskavo. Klerikalni nasprotniki so tudi v podkrimskih vaseh proti DKFD poskušali ustvariti postojanke svoje Kmečke zveze. V septembru leta 1936 so sicer ustanovili Kmečko <span class="pagebreak" id="pb.80"> [80] </span>zvezo Barje, a na Igu, kjer so že v juniju ustvarili pripravljalni odbor in izdelali pravila, se jim poskus ni posrečil.<a class="link_ref" href="op.xhtml#ftn.207" title="207Franc Mazi Pisna izjava 15. 7. 1988 AS  Ban 16  2 F 15 f 801 sl. Za podatke o KZ se lepo zahvaljujem Anki Vidovič  Miklavčič..."><sup>207</sup></a></p><p>In če sežemo še nekoliko naprej! Ob zlomu jugoslovanske armade in Kraljevine Jugoslavije so člani društev poleg drugih zbirali orožje, ki je nato služilo v začetni dobi narodnoosvobodilnega boja. Prav zaradi dejavnosti društev kmečkih fantov in deklet ni bilo težav z ustanovitvijo odborov Osvobodilne fronte in tudi ne z ustvarjanjem narodne zaščite.</p></div></div></div></div></div></body></html>