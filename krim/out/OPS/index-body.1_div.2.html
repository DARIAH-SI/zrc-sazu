<html xmlns="http://www.w3.org/1999/xhtml"><head><!--THIS FILE IS GENERATED FROM AN XML MASTER. DO NOT EDIT (2)--><title>Narodnoosvobodilni boj  in vasi pod Krimom</title><meta name="author" content="Ferdo Gestrin in Oto Luthar"/><meta name="generator" content="Text Encoding Initiative Consortium XSLT stylesheets"/><meta charset="utf-8"/><link href="stylesheet.css" rel="stylesheet" type="text/css"/><link href="print.css" rel="stylesheet" type="text/css" media="print"/></head><body id="TOP"><div class="teidiv"><h1 class="maintitle"><span class="head">Narodnoosvobodilni boj <br/>in vasi pod Krimom</span></h1><div class="ss1" id="index-body.1_div.2"><div class="pagebreak" id="pb.81">[81]</div><div class="ss2" id="index-body.1_div.2_div.1"><div class="pagebreak" id="pb.83">[82-83]</div><h2><span class="head">Italijanska okupacija <br/>in začetki narodnoosvobodilnega boja</span></h2><div class="ss3" id="index-body.1_div.2_div.1_div.1"><h3><span class="head">Propad kraljevine Jugoslavije in razkosanje Slovenije</span></h3><p>Kakor že vemo, je 1. septembra 1941 Nemčija napadla Poljsko. Velika Britanija in Francija sta po pogodbi s Poljsko napovedali vojno Nemčiji. Začela se je druga svetovna vojna, ki je pretresla svet in ki jo lahko označimo kot boj proti fašizmu in nacizmu, boj za osnovne človeške pravice in svobodo. Vojna se je končala šele 9. maja 1945 s popolnim zlomom Hitlerjeve Nemčije, Italija je kapitulirala že v septembru 1943, Japonska pa šele septembra 1945 po uporabi atomske bombe avgusta 1945. Nemški vojaški stroj je v treh tednih zlomil odpor Poljske in njeno ozemlje sta si razdelili Nemčija in Sovjetska zveza, ki je zasedla vzhodne, deloma z Belorusi in Ukrajinci poseljene pokrajine. V letu 1940 so pod nemški udar prišle Norveška, Danska, Nizozemska, Belgija, Luksemburg in končno tudi Francija. Potem ko Hitler z letalskimi napadi ni mogel zlomiti Anglije in se je odrekel tudi tvegani invaziji na Britansko otočje, se je začel pripravljati za napad na SZ. V povezavi s temi načrti se je nemška politika usmerila na Balkan, kjer si je Hitler želel ustvariti varno desno krilo fronte ob napadu in vojni s Sovjetsko zvezo. V balkanskih državah so na oblast prihajale vlade, ki so se vedno bolj približevale Nemčiji. Madžarska je že v oktobru 1940 Nemčiji ponudila pristop k trojni zvezi (Rim, Berlin, Tokio), kar se je zgodilo mesec pozneje. Kmalu zatem so nemške čete vkorakale v Romunijo in nova romunska vlada je popeljala državo v fašistične vode. V začetku marca 1941 je k trojnemu paktu pristopila Bolgarija, v katero so takoj vkorakale nemške čete, ki naj bi Italiji pomagale zlomiti odpor Grčije. Italijanska vojska je namreč že konec oktobra 1940 iz okupirane Albanije vpadla na grško ozemlje, vendar so grške armade v junaškem boju ne samo zavrnile, marveč celo grozile italijanski vojski, da jo bodo uničile. Šele nemška pomoč je po zlomu Jugoslavije v Grčiji prinesla zmago fašističnim silam. Kmalu so nemški padalci zasedli tudi Kreto. Fašistične sile so obvladale Balkan. Med tem časom se je povečeval pritisk nacistične Nemčije in fašistične Italije na Jugoslavijo. Z njim je naraščal upravičen strah med slovenskim ljudstvom, ne samo kakšna bo usoda Jugoslavije, ampak tudi kakšna bo usoda slovenskega naroda v objemu fašizma. Na nevarnost za narodni obstoj, za ohranitev svobode in demokratičnih pravic so že leta pred tem opozarjali <span class="pagebreak" id="pb.84">84</span>zlasti člani leta 1937 ustanovljene slovenske komunistične partije in drugi demokratični ljudje. Jugoslovanska vlada je javno izjavljala, da ima za najvišjo narodno in državno korist neodvisnost države in njeno ozemeljsko nedotakljivost. Toda 20. marca 1941 sta kronski svet in vlada sklenila, da Jugoslavija pristopi k trojnemu paktu, kar se je 25. marca s podpisom pristopne pogodbe na Dunaju res zgodilo. Zdelo se je, da so razmere na Balkanu urejene po Hitlerjevem načrtu, toda protifašistične ljudskofrontne sile v Jugoslaviji so šle v velike demonstracije. V Beogradu in vseh drugih večjih mestih v državi so ljudske množice izražale svoje protifašistično prepričanje in z geslom »raje vojna kakor pakt« tudi pripravljenost za lastno in samostojno pot odpora. Hkrati je 27. marca skupina buržoaznih politikov s podporo vojske izvedla državni udar. Odstranili so kraljevo namestništvo in vlado, oklicali Petra II. za polnoletnega in sestavili novo vlado pod vodstvom generala Dušana Simovića. Ta dogajanja sta oba fašistična voditelja, Hitler in Mussolini, izrabila za nenaden napad na Jugoslavijo, za njeno uničenje in razdelitev. Po krajših pripravah so sile osi z zavezniki iz več smeri (tudi iz Madžarske, Romunije in Bolgarije) 6. aprila 1941 začele zasedati ozemlje Jugoslavije. Sam napad so začele nemške letalske sile, ki so v več valovih uničevale slabo branjeni Beograd in ubile na tisoče civilnih prebivalcev. S proglasitvijo ND Hrvatske je bila še med boji razbita jugoslovanska državna celota. V dobrih enajstih dneh je bila Jugoslavija poražena in je morala 17. aprila sprejeti brezpogojno kapitulacijo, ki je v veljavo stopila naslednji dan. Velik del buržoaznih političnih voditeljev, vlada in kralj Peter II. so zbežali iz domovine. Jugoslovansko ozemlje so fašistični napadalci razkosali in razdelili med seboj. Slovenijo so si po Hitlerjevi odločitvi razdelili Nemci, ki so dobili največ, Italijani in Madžari (Prekmurje). Fašistična Italija je zasedla še dele Hrvaškega primorja, Dalmacijo z otoki, Črno goro, kjer so nameravali ustvariti vazalno državo, vendar do nje ni prišlo, Kosovo in Metohijo, ki so ju vezali z Albanijo (»Velika Albanija«). Nad ND Hrvaško, kjer so prevzeli oblast dr. Ante Pavelič in njegovi ustaši, so Italijani in Nemci obdržali neke vrsto nadzorno oblast. Madžari so poleg Prekmurja dobili Medžimurje, Baranjo in Bačko, Bolgari so zasedli Makedonijo in dele vzhodne Srbije. Nemci so obdržali Banat in vso preostalo Srbijo, v kateri so uveljavili kvizlinško oblast generala Nedića.<a class="link_ref" href="op.html#ftn.208" title="208M. Mikuž Pregled razvoja NOB u Sloveniji I Beograd 1956 str. 27 sl. 52 sl. isti Pregled zgodovine narodnoosvobodilne borbe v..."><sup>208</sup></a></p></div><div class="ss3" id="index-body.1_div.2_div.1_div.2"><h3><span class="head">Italijanski okupator prevzame oblast</span></h3><p>Prve dni vojne so bili ob jugoslovansko italijanski meji le manjši spopadi. Nekoliko <span class="pagebreak" id="pb.85">85</span>hitreje so italijanske čete prodirale po zgornjesavski dolini navzdol. Šele ko so Nemci prodrli do Zagreba in je nastala Nezavisna država Hrvatska (NDH), je 11. aprila 1941 sledil italijanski prodor proti Ljubljani, ki jo je okupator še istega dne zasedel. Ljubljanski župan dr. Jure Adlešič je ob prisotnosti bana dr. Marka Natlačena sovražniku simbolično izročil mestne ključe. Na gradu so belo zastavo predaje zamenjali z italijansko trobojnico.<a class="link_ref" href="op.html#ftn.209" title="209IZDG F 655I1  1941 april 11 in 12 F 655I3  Poročilo o operacijah od 273 do 284 1941."><sup>209</sup></a> V mestu je oblast prevzel poveljnik divizije »Isonzo« general Federico Romero. Ta je naslednji dan izdal proglas, v katerem je poudaril, da je italijanska vojska zasedla Ljubljano in da v njej prevzema oblast. Prebivalstvo je pozival k miru, spoštovanju italijanske vojske in reda ter ukazal prebivalstvu, naj odda orožje starojugoslovanske vojske. Razglasil je policijsko uro in omejil gibanje prebivalstva s prepustnicami.<a class="link_ref" href="op.html#ftn.210" title="210IZDG F 755  Letak poveljstva divizije Isonzo  1941 april 12."><sup>210</sup></a> Za Romerom, ki je s svojo divizijo šel proti vzhodu, je oblast v Ljubljani prevzel poveljnik divizije »Re« general Benedetto Fiorenzuoli, nad vsem italijanskim okupiranim ozemljem pa jo je imel poveljnik 2. armade general Vittorio Ambrosio.<a class="link_ref" href="op.html#ftn.211" title="211 T. Ferenc Fašisti brez krinke Dokumenti 19411942. Maribor 1988 str. 21 sl. (dalje Ferenc Fašisti brez krinke)."><sup>211</sup></a> General B. Fiorenzuoli je v svojem operacijskem poročilu trdil, da je večina ljudi povsem mirno in celo s simpatijami sprejela prihod italijanskih čet in da so bili lokalni organi oblasti takoj na razpolago vojaškim poveljstvom za vse nastajajoče potrebe.<a class="link_ref" href="op.html#ftn.212" title="212IZDG F 655I3"><sup>212</sup></a> Italijanske enote iz divizije »Isonzo«, ki so tvorile njeno desno krilo, so se po razkroju jugoslovanskih enot, zbranih okoli Iga, nemoteno pomikale po južnem obrobju Barja prek krajev naših krajevnih skupnosti, Turjaka in Velikih Lašč proti Ribnici. 12. aprila je na Ig prišla prva italijanska predhodnica, nato pa so se okupatorjeve enote valile še vso noč in naslednji dan.<a class="link_ref" href="op.html#ftn.213" title="213Slovenski šolski muzej (SŠM) F. 18521  Iz šolske kronike Ig"><sup>213</sup></a> Začasno so bile tu nastanjene razne enote različnih rodov italijanske vojske. V Iški Loki sta bila 7. bataljon inženircev in 4. bataljon žičničarjev (teleferistov), ki sta bila neposredno podrejena poveljstvu inženirstva 11. armadnega zbora. V Tomišlju je bil bataljon minercev, ki je prišel iz Logatca, na Igu pa je bila 44. četa pontonircev.<a class="link_ref" href="op.html#ftn.214" title="214IZDG F 665IIIL  1941 april 14."><sup>214</sup></a> V prvi dekadi meseca maja je bila na Igu še 85. četa telegrafistov in 4. bataljon žičničarjev, v Brestu je bila nastanjena 4. četa pontonircev, v Tomišlju pa 111. veterinarska bolnica.<a class="link_ref" href="op.html#ftn.215" title="215IZDG F 665IIL  1941 maj 10."><sup>215</sup></a> Po uveljavitvi civilne oblasti v podkrimskih vaseh so te vojaške enote večinoma odšle.</p><p>Od začetka vojne do prihoda Italijanov v Ljubljano oz. do okupatorjevega prevzema oblasti je trajalo nekakšno medvladje. Že na dan fašističnega napada na Jugoslavijo je ban dravske banovine dr. Natlačen sklical zastopnike meščanskih strank <span class="pagebreak" id="pb.86">86</span>in socialiste na sestanek. Zastopnikov KPS niso vabili, češ da KPS ni legalna stranka. Na sestanku so ustanovili Narodni svet pod Natlačenovim vodstvom. Ko so se jugoslovanske enote umaknile iz Slovenije, je Narodni svet pravzaprav prevzel oblast in snoval tudi svojo vojsko – Slovensko legijo. V času, ko so Nemci zasedali Gorenjsko in Štajersko, je ban dr. Natlačen kot predstavnik Narodnega sveta poskušal pri Nemcih doseči, da bi zasedli celotno slovensko ozemlje in zanj dobiti nekakšno avtonomijo pod nemško oblastjo. Seveda je bil zavrnjen. Medtem je Italija na svojem okupiranem slovenskem ozemlju po Mussolinijevem ukazu ustvarila Ljubljansko pokrajino s civilnim komisarjem na čelu, kar je 17. aprila postal izkušeni fašistični veljak Emilio Grazioli. Temu sta se ban dr. Natlačen in župan dr. Adlešič takoj vdanostno poklonila. Z Graziolijevim nastopom je bilo konec Narodnega sveta. Teden kasneje je bila po nemških strateških ciljih določena tudi demarkacijska črta med Nemčijo in Italijo, ki je, grobo rečeno, tekla po Polhograjskih Dolomitih, po severnem obrobju Ljubljane, vzhodno od nje pa nekoliko južno od Save. Dokončno je bil položaj Ljubljanske pokrajine pod italijansko okupacijo uveljavljen, ko je kralj Viktor Emanuel 3. maja izdal odlok o njeni priključitvi, s čimer je postala sestavni del Italije.<a class="link_ref" href="op.html#ftn.216" title="216T. Ferenc Fašisti brez krinke str. 37 sl."><sup>216</sup></a></p><p>Prebivalstvo podkrimskih vasi je razpad Jugoslavije in italijansko okupacijo sprejelo na splošno podobno kot večina slovenskih ljudi. Bili so razočarani in prizadeti ob vsem, kar se je zgodilo, a hkrati razdvojeni v pričakovanju nepredvidljive prihodnosti. Ob prihodu Italijanov so se zapirali v hiše – kakor pozneje ob najhujših trenutkih – ali tiho pričakali okupatorjevo vojsko; podzavestno so čutili, da dnevi, ki bodo prišli, ne bodo prijetni. To slutnjo so potrjevala opozorila primorskih rojakov v italijanskih enotah, naj bodo ljudje previdni, ker je v njih precej vojakov – ovaduhov, ki razumejo slovensko.<a class="link_ref" href="op.html#ftn.217" title="217Zveza borcev (ZB) Ig  Kronika Iga str. 3."><sup>217</sup></a> Poročila, ki so jih pošiljali iz vojaških karabinjerskih sekcij na poveljstvo 11. armadnega zbora, to razpoloženje prebivalcev na ozemlju pod Italijani potrjujejo. Amadeo Tomasini, poveljnik ene izmed takih sekcij je poročal, da je civilno prebivalstvo z apatijo in celo cinizmom sprejelo italijansko okupacijo Slovenije; da pa mu je le-ta ljubša od nemške.<a class="link_ref" href="op.html#ftn.218" title="218IZDG F 689I2  1941 april 22."><sup>218</sup></a> Le dan kasneje je karabinjersko poveljstvo vsem ustreznim poveljstvom poslalo analizo o posledicah italijanske okupacije pri ljudeh. Trdilo je, da so prebivalci, večinoma Slovenci, povsem pod vtisom more, ki je nastopila s kapitulacijo Jugoslavije, da so vseeno spoštljivi do Italijanov, se prilagajajo na vse načine in so vsaj trenutno tudi dovolj pokorni njihovim ukazom.<a class="link_ref" href="op.html#ftn.219" title="219Prav tam  1941 april 23."><sup>219</sup></a> Nastanek Ljubljanske pokrajine in njena priključitev Italiji je šla mimo ižanskih ljudi. Poveljnik 209. sekcije vojaških <span class="pagebreak" id="pb.87">87</span>karabinjerjev je tedaj v poročilu poudaril, da je prebivalstvo rezervirano in vdano v usodo po naravi sprejelo ta dogajanja s skoraj popolno brezbrižnostjo.<a class="link_ref" href="op.html#ftn.220" title="220Prav tam 1941 maj 5."><sup>220</sup></a></p><p>Povsem drugače so bile v tistih dneh podkrimskim vaščanom blizu domače kmetije, še neobdelana polja in skrb za usodo mož in fantov, ki so bili mobilizirani. Velik del vojaških obveznikov so že v prvih mesecih leta 1941 klicali na orožne vaje, v začetku aprila pa je sledila popolna mobilizacija. Vsi kmetje so v dnevih pred njo množično delali na polju: orali, sejali in zlasti sadili krompir, za tamkajšnje kmečko gospodarjenje pomembno kulturo. Pred odhodom na vojsko so hoteli opraviti čim več poljskih del. Skoraj vsi za vojsko sposobni možje in fantje so odšli, z njimi tudi mnogo voz in konj, za katere je bilo zborno mesto v Tomišlju. K sreči so se že prve dni po razpadu jugoslovanske vojske večinoma vrnili na svoje domove in se – kakor pravi šolska kronika – lotili svojega dela, saj so polja še vedno čakala na pomladanska dela. Le redki so padli v nemško vojno ujetništvo, med njimi so bili tudi Jakob Žagar iz Iške vasi, Ivan Erjavec in Alojz Likovič, prvi iz Vrbljena, drugi iz Tomišlja, Anton Tegelj (Tegeli) iz Iške Loke in Anton Skubic z Iga ali Pijave gorice.<a class="link_ref" href="op.html#ftn.221" title="221SŠM F. 18521  Iz šol. kronike Ig IZDG F 157I  1942 sept. 29 in 30 seznam ujetnikov v Nemčiji za katere so prosili za oprosti..."><sup>221</sup></a> Marsikakega gospodarja je po vrnitvi morila skrb, kako priti do konj, ki so bili mobilizirani ali nasilno odpeljani. Kdor ni našel svojih, je skušal pripeljati druge, ki so se še razpuščeni pasli po planjavah. Le redki so ostali povsem praznih rok. Opravljanje poljskih del je bilo mogoče šele z vprežno živino.</p><p>Za poznejši razvoj narodnoosvobodilnega boja je bilo zelo pomembno to, da so v podkrimskih vaseh vaščani poskrili sorazmerno veliko orožja, streliva in drugega vojaškega materiala. Ob razkroju in razpadu jugoslovanske vojske, zlasti po govoricah o propadu države, so vojaki največkrat odvrgli orožje, a tudi posamezne enote so puščale orožje in drugo ob poteh, po katerih so se umikale. Tako kronika Iga pripoveduje, da je prve dni vojne prišlo v vas nekaj enot konjenice in topničarjev. Ko so čez nekaj dni odhajali, so vojaki že na poti proti Šmarjam zapuščali enote in orožje ter strelivo odmetavali, pobrali pa so ga okoličani.<a class="link_ref" href="op.html#ftn.222" title="222ZB Ig  Kronika Iga str. 3"><sup>222</sup></a> Skozi podkrimske vasi so se domov vračali tudi mnogi drugi vojaki, ki so razočarani odmetavali orožje. Ob razpadu jugoslovanske vojske so partijske organizacije oz. komunisti po sklepu vodstva KPS začeli zbirati orožje in strelivo in pri vseh komitejih ustanovili vojaške komisije, ki so bile povezane s komisijo pri CK KPS. Toda koliko je bilo s tem povezano zbiranje orožja v podkrimskih vaseh, je vprašanje, na katerega ni lahko odgovoriti. Dejstvo je, da so poleg drugih domačinov veliko orožja poskrili člani društev kmečkih fantov in deklet, <span class="pagebreak" id="pb.88">88</span>v katerih so imeli komunisti opazen vpliv, in pa redki delavci (domačini), ki so bili člani partije. Tudi vračajoči se vojaki so po pričevanju Jožeta Branclja iz Tomišlja vaščanom svetovali, naj shranijo orožje, saj ga bodo krvavo potrebovali.<a class="link_ref" href="op.html#ftn.223" title="223 Jože Brancelj Organizirano delo za NOB od 1941 dalje."><sup>223</sup></a> Orožje in strelivo so zbirali in hranili tudi poznejši pripadniki vaških straž in domobrancev. Seveda so mnogi poskrili orožje iz povsem osebnih, tudi krivolovskih motivov, toda velika večina tega orožja je šla nato v partizane. Že v začetnih mesecih narodnoosvobodilnega boja se je marsikateri novinec, ki je prek ižanskega območja šel v partizane, oborožil s tam zbranim orožjem. V času odhajanja domačinov med borce in zlasti v času ljudske vstaje maja leta 1942 je skoraj vsak domačin orožje prinesel s seboj. Lahko trdimo, da je iz podkrimskih vasi odšlo mnogo več orožja, kot so ga po ukazu italijanskih vojaških oblasti izročili. Tako je poveljnik 7. topniškega bataljona polkovnik A. Notari trdil, da je v Mateni še vedno več orožja (nanj je opozarjal italijanske oblasti tudi tomišeljski župan Franc Bezlaj), kakor so ga prebivalci uradno oddali. Od štaba 11. armadnega zbora je zahteval vod vojakov in kamion za zbiranje in odvoz tega orožja. Vojake in kamion so poslali iz Ribnice, kjer je bilo poveljstvo armadnega zbora; kakšen je bil izid te akcije, iz virov ni mogoče razbrati.<a class="link_ref" href="op.html#ftn.224" title="224IZDG F 656 aI1  1941 april 20."><sup>224</sup></a></p><p>Posamezni ohranjeni podatki o orožju, zbranem v naših vaseh, so zelo impresivni. Tomišljani naj bi zbrali večje količine orožja, pri čemer so se odlikovali zlasti Alojz Ambrož, Jože Brancelj in Karel Kumše, poznejši partizani.<a class="link_ref" href="op.html#ftn.225" title="225A. Kumše Narodnoosvobodilna borba v občini Tomišelj tipkopis hrani Zgodovinska komisija ZB  Vič (A. Kumše Pripoved neke dobe..."><sup>225</sup></a> Brancelj je zbral 20 pušk in več 1000 nabojev. Z njimi so oborožili novince, ki jih je ilegalec Janez Osvald (Janez Trdina) z javke pri Brancljevih vodil v partizane.<a class="link_ref" href="op.html#ftn.226" title="226Zgodovinska komisija ZB Vič  Jože Brancelj Pripombe k kroniki Tomišlja (A. Kumše) z dne 24. 10. 1987 str. 2."><sup>226</sup></a> Mnogi so orožje celo zazidali na primernem kraju, kakor je storil poznejši vaški stražar in domobranski oficir Ivan Boh z Iga. Veliko orožja je skril kovač v vasi Lipe. Del tega orožja sta organizatorja Osvobodilne fronte in komunista Matija Škraba iz Bresta, tedaj že sekretar rajona Barje, in Jože Podržaj iz Iške vasi na vozu s Podržajevim konjem odpeljala na varno in ga začasno skrila pri Petelinčkovih (to je pri Francu Šteblaju v Iški).<a class="link_ref" href="op.html#ftn.227" title="227M. Škraba Razvojna pot OF str. 6 hrani Zgodovinska komisija ZB  Vič."><sup>227</sup></a> V istem mesecu, ko so italijanski vojaki (10. avg. 1941) po podkrimskih vaseh zopet iskali skrito orožje, so ga našli pri več kot desetih kmetih, ki so bili nato kaznovani.<a class="link_ref" href="op.html#ftn.228" title="228 F. Škerl Počeci partizanskog pokreta u Sloveniji Beograd 1956 str. 172 sl."><sup>228</sup></a> O tem, da je v okolici Iga skritega še veliko avtomatskega orožja in bomb, je poročal tudi italijanski obveščevalec.<a class="link_ref" href="op.html#ftn.229" title="229IZDG F 656II14 Notiziario informativo no 20  1941 avg. 14 kdo je bil ta obveščevalec se ni dalo ugotoviti morda je že takrat..."><sup>229</sup></a> Tudi Stanko Semič-Daki v svojih spominih piše, da so orožje, ki so <span class="pagebreak" id="pb.89">89</span>ga dobili na poti iz Iške vasi v Iški vintgar in dalje na Molnik, zbrali Ižanci.<a class="link_ref" href="op.html#ftn.230" title="230S. Semič  Daki Najboljši so padli I Ljubljana 1971 str. 27 sl."><sup>230</sup></a> Koliko je bilo orožja med ljudmi v podkrimskih vaseh, nakazuje tudi domobranska vest, da so imeli pripadniki še leta 1944 orožje, ki so ga skrili ob propadu jugoslovanske vojske. Tako naj bi partizani še v začetku aprila pri Janžljevih (Lahovih) v Stajah dobili mitraljez, pri Cibru v Kotu pa štiri puške in dva zaboja streliva. To orožje so morali domači odnesti na Golo, verjetno na rajon Barje, po govoricah pa naj bi imeli Janžljevi še več drugega orožja in streliva.<a class="link_ref" href="op.html#ftn.231" title="231IZDG Slovensko domobranstvo (SD) F 111 AVI Vesti  1944 april 13."><sup>231</sup></a></p></div><div class="ss3" id="index-body.1_div.2_div.1_div.3"><h3><span class="head">Uprava v Ljubljanski pokrajini</span></h3><p>S priključitvijo Italiji je v Ljubljanski pokrajini vso civilno oblast imel komisar Grazioli. Odgovoren je bil predsedniku italijanske vlade in njenemu notranjemu ministru, kar je bil vse do zloma fašizma Benito Mussolini. Ljubljanski pokrajini je bila zagotovljena avtonomija s posebnim sosvetom, sestoječim iz slovenskih predstavnikov, uveljavljena dvojezičnost v uradovanju, v šolah se je kot učni jezik ohranila slovenščina, italijanščina se je uvajala le kot učni predmet. Prebivalstvo Ljubljanske pokrajine so oprostili vojaške službe v italijanski vojski. Odpravili so staro zakonodajo in uveljavili italijanske zakone. Ljubljanska pokrajina je zajemala okoli 4550 km<sup>2</sup> slovenskega ozemlja in imela okoli 340.000 prebivalcev, od katerih je skoraj četrtina živela v Ljubljani, središču pokrajine. V njej so Italijani redno držali celotni armadni zbor, kar je s karabinjerskimi, policijskimi, finančnimi in fašističnimi silami zneslo skoraj 55.000 dobro oboroženih mož. Sedež 11. armadnega zbora je bil na Vrhniki in v Planini, nato pa od 11. marca 1942 v Ljubljani. V zahodnem delu pokrajine je bila nameščena divizija »Granatieri di Sardegna« pod generalom Taddeom Orlandom s sedežem v Ljubljani, ki jo je v maju zamenjala divizija »Re«, v vzhodnem delu pa je bila divizija »Isonzo« pod generalom Federicom Romerom s sedežem v Novem mestu.</p><p>Za javni red in mir je skrbela civilna uprava, ki je imela na voljo policijo (kvestura), orožnike (carabinieri) in finančno stražo (guardia di finanza). Civilna uprava se je naslonila na staro upravno ureditev – okraje in občine, mesto Ljubljana pa je bila posebna enota. V nižji upravi so ostali slovenski uradniki, povsem v italijanskih rokah so bili le novonastali uradi. Italijanski uradniki so bili tudi v vodstvih starih uradov kot »strokovnjaki«. Konec maja je Mussolini, morda na Graziolijevo posredovanje, imenoval tudi obljubljeni sosvet (consulta), ki naj bi kot avtonomno posvetovalno telo bil v pomoč visokemu komisarju. Imel je 14 članov, brez vednosti izbranih po <span class="pagebreak" id="pb.90">90</span>fašističnem korporativnem sistemu. Grazioli je sosvet sklical le na pet sej, nato pa je v novembru istega leta razpadel oz. prenehal obstajati.<a class="link_ref" href="op.html#ftn.232" title="232T. Ferenc Fašisti brez krinke str. 21 sl. 37 sl. 74 sl. F. Strle Tomšičeva brigada. Uvodni del Ljubljana 1980 str. 20 sl."><sup>232</sup></a></p><p>Občinsko upravo so tudi po italijanski okupaciji praviloma vodili stari župani. Prav tako so bile vso dobo okupacije tudi obravnavane podkrimske vasi združene v stari občini Ig in Tomišelj. Na Igu je pod Italijani ostal župan Mirko Merzel, v Tomišlju pa Franc Bezlaj. Kot plačani tajnik je na Igu deloval Franc Krašnja in v Tomišlju Jože Razpotnik.<a class="link_ref" href="op.html#ftn.233" title="233IZDG Vis. komisariat F 13IV3  1941 dec. 29 in 1942 maj 15."><sup>233</sup></a> Toda občine niso ohranile samouprave, saj so voljene občinske odbore Italijani takoj razpustili. V januarju leta 1942 je visoki komisar s posebno odredbo imenovanje županov in občinskih sosvetov vzel v svojo pristojnost. V povezavi s tem so karabinjerji župane ponovno preverili in pozitivno ocenjene je visoki komisar zopet imenoval. Za župana Merzela se je tak postopek ohranil.<a class="link_ref" href="op.html#ftn.234" title="234Prav tam 1942 marec 12 F 13IV2  1942 marec 3."><sup>234</sup></a> Župani so morali priseči kralju.</p><p>Ko je bila v Ljubljanski pokrajini uveljavljena civilna oblast, sta bili na Igu vojaška posadka in karabinjerska postaja. Posadka, 85. četa telefonistov, ki je ostala do pomladi leta 1942, je zasedla nedokončano poslopje Kmečke hranilnice in posojilnice in jo pozidala za svojo uporabo. Pozneje so zgradili še par barak (na vrtu Alojzija Uršiča in Marije Zdravje). Poveljnik posadke je stanoval v župnišču. V oktobru je za krajši čas prišla na Ig enota alpincev, v novembru pa enota sardinskih grenadirjev (»cravatte rosse«), ki je ostala na Igu vso zimo. Karabinjerska postaja (Stazione CC.RR. di Ig) oziroma karabinjerji so imeli postojanko v stari orožniški postaji v občinski hiši na Trneku.<a class="link_ref" href="op.html#ftn.235" title="235ZB Ig  Kronika Iga str. 3 ZB Ig  Gradivo za NOB (zbrano na osnovni šoli Lj. Šercerja) J. Klemenčič Revolucija pod Krimom 197..."><sup>235</sup></a>Ob njih je bil še vedno del prejšnjih orožnikov, ki so bili podrejeni karabinjerjem. Njihovo število se je postopoma zmanjševalo: konec leta 1941 je dal ostavko Janez Baraga, v prvi polovici naslednjega leta sta bila upokojena Alojz Kotar in Adam Višovnik, le nekaj časa je bil na postaji tudi nekdanji orožniški narednik Franc Kraljič.<a class="link_ref" href="op.html#ftn.236" title="236IZDG F 160V  1942 okt. 4 F 160VI  Personalna lista jugoslovanskih orožnikov v Ljubljanski pokrajini 1941 po aprilu ibid. Spi..."><sup>236</sup></a> Poleg karabinjerjev so imeli na Igu postojanko tudi pripadniki finančne straže; poveljstvo vseh enot, ki so se na Igu menjavale, je bilo v Javornikovi hiši.<a class="link_ref" href="op.html#ftn.237" title="237ZB IgGradivo za NOB."><sup>237</sup></a> V podkrimskih vaseh z izjemo poskusov italijanske liktorske mladine (Giuventù italiana del Littorio di Lubiana – GILL) ni bilo nobene fašistične organizacije. Z odlokom 31. 7. 1941 je glavni poveljnik italijanske fašistične mladine v Rimu razširil organizacijo <span class="pagebreak" id="pb.91">91</span>tudi na Ljubljansko pokrajino. Na Igu so v šoli uvedli kuhinjo GILL in pridobili nekaj otrok. Toda učitelji in tudi starši, pa tudi protest sošolcev so zaustavili njegovo širjenje. Ob osvoboditvi Iga v maju 1942 in sledeči vsesplošni vstaji v podkrimskih vaseh je organizacija prenehala z delovanjem. Italijani so ob umiku v Ljubljano sami uničili kuhinjo in njene zaloge, kmalu pa je prenehal tudi šolski pouk. Prav tako se ni uveljavil prostovoljni pouk italijanščine, ker je bilo zanimanje zanj premajhno.<a class="link_ref" href="op.html#ftn.238" title="238Prim. T. Ferenc Fašisti brez krinke str. 52 sl."><sup>238</sup></a></p></div><div class="ss3" id="index-body.1_div.2_div.1_div.4"><h3><span class="head">Začetki organiziranega odpora: Osvobodilna fronta slovenskega naroda</span></h3><p>Bolj kot je italijanski okupator uveljavljal in organizacijsko utrjeval svojo oblast v Ljubljanski pokrajini, bolj so se predstavniki starih strank vezali na nove oblastnike. Ko je kralj Viktor Emanuel III. Ljubljansko pokrajino priključil Italiji (3. maj), so Grazioliju, ki so se mu ob tej priliki prišli poklonit, izročili tudi posebno poslanico za duceja z naslednjo vsebino: </p><blockquote class="quote"><p>»Duce! V trenutku, ko je slovensko ozemlje, zasedeno po italijanskih oboroženih silah, postalo del velikega kraljestva Italije, izražamo v imenu vsega slovenskega prebivalstva Njegovemu veličanstvu Kralju in Cesarju najspoštljivejšo vdanost in izrekamo Vam, Duce, vso našo zahvalo za plemenite in posebne ukrepe, ki ste jih uvedli za naše ozemlje in ki bodo za nas varno jamstvo življenja in zagotovitev bodočnosti našega prebivalstva. Spoštovanje našega jezika in naše kulture priča, s kakim vzvišenim pojmovanjem rimske pravičnosti ume fašistična Italija vladati narode, ki so pod njenim varstvom. Duce, slovensko prebivalstvo bo pokazalo še bolj v dejanju svojo zahvalo in vso svojo lojalnost.« <a class="link_ref" href="op.html#ftn.239" title="239F. Saje Belogardizem Ljubljana 1951 str. 33."><sup>239</sup></a></p></blockquote><p>Toda s tem še ni bilo dovolj političnega klečeplazništva in kratkovidnosti (kakor da ne bi poznali usode primorskega ljudstva pod fašistično oblastjo). Potem ko se je sosvet v začetku junija prvič sestal, so se šli člani v celotnem sestavu hvaležno poklonit Mussoliniju v Rim, kjer jih je sprejel tudi papež Pij XII.<a class="link_ref" href="op.html#ftn.240" title="240Prav tam str. 38 sl."><sup>240</sup></a></p><p>Medtem ko se je stari politični vrh iz ozkih razrednih in oblastniških koristi nekako vdinjal okupatorju, je pod vodstvom KPS in vseh naprednih in demokratičnih sil slovenskega naroda, ki so se deloma povezovale že v ljudskofrontnem gibanju pred vojno, raslo novo vodstvo, ki je slovensko ljudstvo popeljalo v oborožen boj za osvoboditev. Na pobudo KPS so na sestanku 26. aprila 1941 predstavniki KPS (B. Kidrič, B. <span class="pagebreak" id="pb.92">92</span>Ziherl in A. Bebler), krščanskih socialistov (T. Fajfar), demokratičnih Sokolov (J. Rus) in naprednih kulturnih delavcev (J. Vidmar, F. Kozak in F. Šturm) ustanovili Protiimperialistično fronto oziroma od konca junija dalje Osvobodilno fronto slovenskega naroda. Poglavitna programska točka Protiimperialistične fronte je bila: takoj pričeti z zbiranjem slovenskih množic na temelju boja za osvoboditev in združitev slovenskega naroda.<a class="link_ref" href="op.html#ftn.241" title="241 B. Kidrič Kratek obris razvoja OF  Prispevki za zgodovino delavskega gibanja 19601 str. 7 sl. A. Nedog Tone Tomšič. Oris ži..."><sup>241</sup></a> Vse predstavnike ustanovnih skupin je namreč od vsega začetka prevevala enotna zavest o nujnosti oboroženega boja proti okupatorju. Zato lahko rečemo, da se je z ustanovitvijo PF oz. OF začel boj proti zavojevalcem. Začeli so nastajati odbori OF in njena organizacija, ki jo je idejno povezovalo glasilo <span style="font-style:italic">Slovenski poročevalec</span>. Medtem ko so vodstva starih političnih strank in uradna cerkev v Ljubljanski pokrajini sodelovali z italijanskim okupatorjem, se je slovensko ljudstvo, razočarano in ogorčeno, večinoma odločalo za boj in OF. Že konec maja je <span style="font-style:italic">Slovenski poročevalec </span>ostro nastopil proti slovenskim meščanskim veljakom in njihovim nastopom:</p><blockquote class="quote"><p>»Naša domača kapitalistična gospoda, ki se je nekoč penila v nacionalističnih frazah, se je pod gospostvom tujčeve imperialistične pete do kraja razgalila kot ogabni izdajalec mrvice narodnega in človeškega ponosa, brez trohice sramu …« <a class="link_ref" href="op.html#ftn.242" title="242Slovenski poročevalec maj 1941 prim. T. Ferenc Fašisti brez krinke str. 110 sl."><sup>242</sup></a></p></blockquote><p>OF je pozivala v skupni boj proti fašističnemu razkosanju Slovenije, za njeno osvoboditev, neodvisnost in zedinjenje slovenskega naroda, za enotnost jugoslovanskih narodov, proti imperialistični vojni in za mir na temelju človekovih in narodnih pravic.<a class="link_ref" href="op.html#ftn.243" title="243Dokumenti ljudske revolucije v Sloveniji Ljubljana 1962 knjiga I dok. št. 6 str. 8."><sup>243</sup></a> Vključevanje v OF je potekalo ali prek ustanovnih (in drugih pozneje priključenih) skupin ali po neposredni odločitvi posameznikov, kar je verjetno prevladovalo.</p><p>Po napadu nacistične Nemčije na Sovjetsko zvezo 22. junija 1941 je OF začela pripravljati neposredni boj, ustanovila tudi glavno poveljstvo slovenske vojske in 27. julija prešla v oboroženo vstajo. Narodnoosvobodilni boj je imel že od vsega začetka za cilj tudi družbeno preobrazbo, s čimer sta se hkrati oblikovala tudi organizacija in program OF. </p><p>Najvišji organ OF je bil vrhovni plenum, ki so ga sestavljali predstavniki vseh ustanovnih in drugih skupin. OF ni bila zveza strank, ampak skupin in je povezovala skoraj vse sloje slovenske družbe. Izvršni organ je bil izvršni odbor osvobodilne fronte (IOOF) sestavljen iz predstavnikov ustanovnih skupin. Pod njim so bili pokrajinski, okrožni, rajonski odbori OF, kot osnovne enote pa so služili terenski odbori OF. Prav v <span class="pagebreak" id="pb.93">93</span>teh odborih se je kazala množična vključitev slovenskega naroda v OF. V prvih mesecih OF oziroma NOB se je utrdila njena organizacija v Ljubljani in se širila po Ljubljanski pokrajini. Ljubljana je bila srce narodnoosvobodilnega boja. Tu je vodstvo OF delovalo do pozne pomladi leta 1942, ko je odšlo na svobodno ozemlje. V Ljubljani se je razvila številna, izredno dejavna mreža rajonskih, kvartnih in terenskih odborov OF, dobro organizirane enote Narodne zaščite (NZ) in varnostno obveščevalne službe (VOS), nastali so številni oskrbovalni centri, tiskarne, ciklostilne tehnike, mnogi bunkerji za skrivna bivališča aktivistov in vodilnih članov organov OF ter za druge potrebe boja. V Ljubljani je bilo središče propagandne dejavnosti, iz nje so prvenstveno prihajali prvi partizani, iz nje pa so od vsega začetka OF vodile niti organiziranega odpora po vsem slovenskem ozemlju.</p><p>OF je pridobivala tudi elemente oblasti, njena navodila in ukaze so ljudje izvrševali, iz nje je med narodnoosvobodilnim bojem rasla ljudska oblast. Na svojem tretjem zasedanju sredi septembra 1941 se je vrhovni plenum OF proglasil tudi za najvišji slovenski predstavniški organ pod imenom Slovenski narodnoosvobodilni odbor (SNOO). S tem so tudi vsi nižji odbori OF dobili obeležje oblastnih organov. Vrhovni plenum je kot SNOO sprejel štiri temeljne odloke, ki so odločilno vplivali na značaj narodnoosvobodilnega boja. Slovenske partizanske enote je vključil v narodnoosvobodilno vojsko Jugoslavije. Izdal je odlok o zaščiti slovenskega naroda in njegovega gibanja za osvoboditev in združitev; z njim je uredil delovanje VOS in opredelil pojem narodnega izdajstva. Pomembna sta bila tudi odloka o narodnem davku in o narodnem posojilu (posojilu svobode v višini 20 milijonov lir), ne le kot finančni vir gibanja, ampak tudi kot izraz pripadnosti OF.<a class="link_ref" href="op.html#ftn.244" title="244T. Ferenc Ljudska oblast na Slovenskem 19411945. 1. Država v državi Ljubljana 1987 str. 21 sl. (dalje T. Ferenc Ljudska obla..."><sup>244</sup></a> Do začetka novembra 1941, ko se je vrhovni plenum četrtič sestal, so se dokončno izoblikovale temeljne točke programa OF, sprejete na tem zasedanju. Najpomembnejše so bile: takoj začeti boj proti okupatorju, saj je v njem izhodišče za združitev vseh Slovencev. Tretja točka programa OF je govorila o naravni in usodni skupnosti jugoslovanskih narodov in poudarila, da OF ne priznava razbitja Jugoslavije in da na temelju pravice slehernega naroda do samoodločbe deluje za slogo in enotnost njenih narodov. Vse skupine so sprejele sklep, da bodo v OF v medsebojnih odnosih zveste. Po osvoboditvi na slovenskem ozemlju OF v celoti prevzame oblast in uvede dosledno ljudsko demokracijo. Vsa vprašanja, ki presegajo okvir narodne osvoboditve, se bodo reševala po osvoboditvi. O notranji ureditvi Zedinjene Slovenije in o zunanjih odnosih bo slovenski narod odločal sam. Narodna vojska raste iz narodnoosvobodilnih čet in NZ, kamor <span class="pagebreak" id="pb.94">94</span>so poklicani vsi Slovenci.<a class="link_ref" href="op.html#ftn.245" title="245Prim. Slovenski poročevalec z dne 6. 1. 1942 M. Mikuž Pregled zgodovine NOB I str. 252 sl. isti Zgodovina Slovencev Ljubljan..."><sup>245</sup></a> Vsaka izmed skupin, vključenih v OF, se je v takratnih usodnih trenutkih slovenskega naroda znotraj sebe odločala za osvobodilni boj in za zgoraj navedeni narodni program. KPS je vse te skupine organizacijsko povezovala v OF in jih mobilizirala za boj proti okupatorju.</p></div><div class="ss3" id="index-body.1_div.2_div.1_div.5"><h3><span class="head">Prve partizanske enote in njihove akcije na krimsko-mokrškem območju</span></h3><p>Ustanovitev in delovanje OF sta kmalu vplivali in prodirali izven Ljubljane. Tudi sicer je med ljudmi po prvem pretresu naraščalo sovražno razpoloženje proti italijanskemu okupatorju, ki je spremembe zelo hitro opažal. Med take dogodke je sodil tudi pretep med domačimi fanti in italijanskimi vojaki iz 85. bataljona telegrafistov na Igu. V gostilni Virant na Golem je bil ples in Italijani so hoteli plesati z dekleti. Fantje tega niso dopustili in so vojake vrgli iz gostilne (12. 6. 1941), ti pa so nato bežali proti Igu. Kmalu so se okrepljeni vrnili z Iga in prijeli okoli 50 domačinov. Večino so po zaslišanju izpustili, dober ducat pa so izročili karabinjerjem v nadaljnji postopek.<a class="link_ref" href="op.html#ftn.246" title="246Zbornik dokumentov in podatkov o narodnoosvobodilni vojni jugoslovanskih narodov VI1 Ljubljana 1953 dok. 84 M. Mikuž Pregled..."><sup>246</sup></a> Pred vojaško sodišče 2. armade v Ljubljani so postavili 15 domačinov, med njimi so bili mnogi poznejši borci in aktivisti, npr. Franc, Jože in Tone Glavan, Matej in Vid Šivec, Franc Kraljic in Jože Lavrič.<a class="link_ref" href="op.html#ftn.247" title="247IZDG F 656I10  1941 jun. 14 in 27 F 656II3  grafični prikaz protiitalijanskih akcij v Ljubljanski pokrajini od 1. aprila do ..."><sup>247</sup></a> Čeprav spopad ni bil neposredno povezan z OF, je imel med prebivalci krimskega in mokrškega območja velik odmev. Protiitalijansko razpoloženje se je krepilo, hkrati pa so se večale možnosti za širjenje narodnoosvobodilnega gibanja med ljudmi.</p><p>Razne protiitalijanske akcije, ki so od takrat sledile na obravnavanem območju, so ta proces pospeševale. Zlasti so odmevala razna sabotažna dejanja in nastopi prvih oboroženih partizanskih enot, ki so ob začetku narodnoosvobodilnega boja nastajale prav na tem ozemlju. V noči na 19. julij so bile pri Podkraju pretrgane telefonske zveze med Igom in Podpečjo.<a class="link_ref" href="op.html#ftn.248" title="248Prim. IZDG F 656II5  Grafični prikaz z dne 1. 8. 1941."><sup>248</sup></a> 9. avgusta je bila prekinjena zveza Ig–Vič, naslednjega dne zveza Tomišelj–Podpeč, nekaj dni pozneje pa je bila prekinjena telefonska zveza Škofijica–Ig, storilci pa so odnesli tudi 50 m žice.<a class="link_ref" href="op.html#ftn.249" title="249Prim. F. Škerl Počeci o.c. str. 172 IZDG F 656II14 Notiziario informativo no. 20  1941 avg. 17 o tem je poveljnik divizije g..."><sup>249</sup></a></p><p><span class="pagebreak" id="pb.95">95</span>Te akcije so bile že povezane z nastopi prvih partizanskih enot, ki so nastajale na ozemlju Molnika, Mokrca in Krima. Že okoli sredine julija 1941 se je na Molniku zadrževala skupina partizanov, ki se ji je priključil tudi Stanko Semič-Daki. Na dan, ki ga označujemo kot začetek oboroženega narodnoosvobodilnega boja proti okupatorju, 22. julija 1941, se je izoblikovala v Molniško četo z več vodi. Poveljnik čete je bil Ljubo Šercer, politični komisar pa Miloš Zidanšek-Slavc. Borci so bili večinoma iz Ljubljane in okolice. Na območju Krima se je prva partizanska skupina v dolini Iške pojavila konec julija in se kmalu priključila Molniški četi. Ker se je četa precej povečala, je glavno poveljstvo partizanskih čet že 16. avgusta ukazalo, naj se del čete pod Šercerjevim poveljstvom premakne na Mokrec. Prek Lavrice, Barja in mimo Iga so šli v dolino Iške in nato na pobočjih Mokrca postavili tabor. Mokrška četa je postala novo žarišče in zbirališče za partizane, ki so še vedno prihajali predvsem iz Ljubljane in okolice. Z nastankom obeh partizanskih čet je postalo območje Mokrca in Krima ozemlje, ki skoraj do konca vojne ni za dalj časa ostalo brez partizanov. Njun nastanek je bil posledica političnih, propagandnih in organizatoričnih priprav OF za začetek narodnoosvobodilnega boja, ki se je v Sloveniji začel, kakor že vemo, 22. julija 1941.</p><p>Italijanske vojaške oblasti so že pred 20. avgustom vedele, da so na območju ižanskih gozdov »uporniški elementi«, ki naj bi se pripravljali na diverzantske akcije in morda celo načrtovali rušenje borovniškega viadukta.<a class="link_ref" href="op.html#ftn.250" title="250IZDG F 1543  1941 avg. 20."><sup>250</sup></a> Mokrška četa je do konca avgusta res tako porasla, da je napadla vlak med Verdom in Borovnico. V noči na 30. avgust je napadla karabinjersko postajo, kjer so partizani pričakovali večji plen orožja in streliva.<a class="link_ref" href="op.html#ftn.251" title="251Zbornik dokumentov VI1 dok. 11 op. 5 dok. 104 108 115 in 441 F. Škerl Počeci o.c. str. 174 Z. Klanjšček Narodno osvobodilna ..."><sup>251</sup></a> Napada sicer nista uspela, sta pa zelo vznemirila italijanske oblasti. Velik odmev sta imela tudi na območju čete; še toliko bolj, ker je 3. septembra četa pretrgala telefonsko zvezo Ig–Tomišelj in delovala na območju Iške. Tu so borci Mokrške čete 11. septembra pod Dakijevim poveljstvom napadli Italijane, ki so z dvema kamionoma prodrli do turistične koče (gostilne) v Iškem Vintgarju, in jih nagnali. Z dvema tankoma okrepljeni italijanski vojaki so kočo nato požgali. Temu dogodku je od 14. do 16. septembra sledila večja hajka italijanskih enot na območje Mokrca in Krima oziroma Iškega Vintgarja pod vodstvom samega kvestorja Ettora Messane, ki so mu pomagale tudi vojaške enote sardinskih grenadirjev. Poglavitni cilj napada je bil Mokrec, kjer so Italijani pričakovali partizanski tabor. Prodirali so osredotočeno iz Želimelj čez <span class="pagebreak" id="pb.96">96</span>Golo, iz Vel. Lašč čez Turjak in Zapotok ter od Roba na Krvavo peč. V soteski Iške so postavili zaporno črto. Do večjega spopada je prišlo pri Zapotoku, od koder so se partizani umaknili proti dolini Iške, tam v manjših skupinah prebili italijansko zaporo in se zatekli na Krim. V teh bojih naj bi padlo le nekaj partizanov, italijanske sile pa so nato prečesale Mokrec in požgale prazen partizanski tabor.<a class="link_ref" href="op.html#ftn.252" title="252Prim. Zbornik dokumentov VI1 dok. 162 197 F. Škerl Počeci o.c. str. 175 sl. M. Mikuž Pregled zgodovine NOB o.c. str. 224 sl...."><sup>252</sup></a></p><p>V Iški vintgar so iz postojanke na Igu že 13. septembra poslali civilno karabinjersko patruljo, ki naj bi ugotovila prisotnost partizanov. Prvi dan hajke so karabinjerji, kakih 60 mož, prečesali dolino Iške in prišli do že opuščene turistične koče in bližnje barake, kjer so aretirali dve osebi in lastnika gostilne (koče). Pri preiskavi so v baraki našli nekaj vojaškega materiala (vojaško puško, šotore, vojaške odeje, slamnjače itd.), zato so barako zažgali. Ko so 16. septembra Italijane (karabinjerje, 85. četo telegrafistov z Iga in 1. četo 1. bataljona sardinskih grenadirjev) napadli partizani, ki so se prebijali proti Krimu, so Italijani požgali oziroma porušili nekaj vikendov v dolini Iške. Ta dan so tudi aretirali Ivana Rapa (roj. 1908 v Trstu) in ga izročili kvesturi.<a class="link_ref" href="op.html#ftn.253" title="253IZDG F 1554  1941 sept. 16 in 17 IZDG F 656II24  1941 sept. 16."><sup>253</sup></a> Lastnica enega izmed vikendov na Prodju, Mara Metlikovič, roj. Žigon, je pozneje za poškodovani vikend brez uspeha zahtevala odškodnino od italijanskih oblasti.<a class="link_ref" href="op.html#ftn.254" title="254IZDG F 177II10  1941 dec. 16 19 30 in 31."><sup>254</sup></a></p><p>Mokrška četa se je po končani hajki zbrala v novem taboru v dolini Zale pod Osredkom. Tu se je v naslednjih dneh tako povečalo število borcev, da so konec septembra ali v začetku oktobra ustanovili Krimski bataljon. Ta je bil takrat največja partizanska vojaška enota na italijanskem okupiranem ozemlju Slovenije. Poleg Mokrške čete je glavno poveljstvo vanj vključilo še druge partizanske enote na Notranjskem. Imel je okoli 150 borcev, razdeljenih na štiri čete, ki so bile razporejene po terenu. Poleg tega je imel še posebno šolsko četo za novince, ki je ostala v taboru v Zali. Operativno ozemlje bataljona je zajelo obširno območje Ljubljanskega barja, Pijave Gorice, Vel. Lašč, Starega trga, Cerknice, Logatca in Vrhnike.<a class="link_ref" href="op.html#ftn.255" title="255Z. Klanjšček o.c. str. 145 sl. S. Petelin  Vojko Krajevna skupnost Podpeč  Preserje v NOB Ljubljana 1983 str. 57 sl. Zbornik..."><sup>255</sup></a></p><p>Italijanske vojaške oblasti so z vedno večjo skrbjo zasledovale partizanske akcije in razvoj oborožene vstaje slovenskega naroda, hkrati pa kritizirale nastope civilnih oblasti pod visokim komisarjem Graziolijem proti upornikom. Poveljnik 11. armadnega zbora general Robotti je že od julija naprej vse enote v Ljubljanski pokrajini opozarjal na pripravljenost za nastope proti upornikom, češ da so v okupirani deželi, v kateri je potrebna »trdna roka«. Že v začetku septembra je od poveljnika 2. armade generala Vittoria Ambrosia zahteval pooblastilo za izjemne ukrepe: zahteval je takojšnje <span class="pagebreak" id="pb.97">97</span>smrtne kazni za partizane, streljanje talcev in drugo. Septembrsko akcijo civilnih oblasti proti partizanom, ki z lastnimi silami in podporo 2000 vojakov ni uspela, je v svojih poročilih smešil in začel intrigirati proti civilni oblasti, to je proti Grazioliju, ki je skrbel za red in mir v Ljubljanski pokrajini.</p><p>Italijanski okupator je v tem obdobju s svojo civilno in vojaško oblastjo proti akcijam OF in partizanskim nastopom vedno bolj strogo ukrepal. Visoki komisar Grazioli je že 11. septembra ustanovil posebno sodišče in za vse storilce uporniških dejanj uvedel smrtno kazen in izdal tudi odredbo o konfinaciji.<a class="link_ref" href="op.html#ftn.256" title="256M. Mikuž Zgodovina Slovencev o.c. str. 758."><sup>256</sup></a> Robotti je po pooblastilu generala Ambrosia po ustanovitvi Krimskega bataljona začel pripravljati večjo vojaško ofenzivo proti tej partizanski enoti. Zavedal se je namreč nevarnosti za železniško povezavo med Italijo in Ljubljansko pokrajino, ki bi jo ta enota lahko preprečila ali vsaj ovirala.</p><p>Po skrbni pripravi na večjo ofenzivo so italijanske čete že 6. oktobra prešle na območje Škrilje - Golo in naslednji dan prečesale Mokrec, kjer so uničile barake prejšnjega tabora. V tej akciji so vojaki 2. čete 2. bataljona sardinskih grenadirjev v zasedi na razpotju Ig-Turjak-Želimlje ubili Andreja Viranta, kmeta iz Želimelj, ker je baje poskušal zbežati. Dan pozneje (10. 10.) pa je drug oddelek iste čete iz zasede z dvema streloma iz pištole ranil Lojza Pecka, 14-letnega domačina iz Dol. Golega, ker je pred njimi iz strahu bežal.<a class="link_ref" href="op.html#ftn.257" title="257IZDG F 1554  1941 okt. 10."><sup>257</sup></a> Šele 14. oktobra je prišlo do pravega spopada med Italijani in partizani, ko je Robska četa na poti po hrano naletela na italijansko zasedo, vendar se je po spopadu umaknila in se priključila drugim četam v taboru. Na ukaz glavnega poveljstva, ki je zahtevalo ofenzivno akcijo bataljona, se je poveljstvo odločilo, da z obema polbataljonoma hkrati napade italijanski posadki v Ložu in Bezuljaku. V noči 19. oktobra je prvi polbataljon pod poveljstvom L. Šercerja napadel Lož, drugi polbataljon pod poveljstvom M. Bračiča pa Bezuljak. Čeprav partizani niso uničili postojank, ker so se morali zaradi prihajajoče italijanske pomoči umakniti, so vseeno zaplenili precej orožja in streliva ter odpeljali nekaj ujetnikov. Okupator je imel v teh bojih 3 mrtve, 23 ranjenih in 7 pogrešanih. Na partizanski strani je en borec padel, 6 pa je bilo ranjenih.</p><p>Italijanske čete, ki so delovale na območju Mokrca, v soteski Iške in na Krimu, so 20. oktobra proti napadalcem na Lož in Bezuljak začele obsežno zasledovalno akcijo ter so obkolile ozemlje, kjer je bil Krimski bataljon. Drugi polbataljon pod Bračičem se je uspešno prebil iz obroča in se je umaknil v Polhograjske Dolomite. Prvi polbataljon, ki so ga zasledovale okupatorske sile, je bil v izredno težavnih razmerah – zapadel je globok južni sneg, dolgi pohodi, pomanjkanje hrane, težave z italijanskimi ujetniki – večkrat razbit, del borcev je padel, del so jih Italijani ujeli in postrelili. Od 49 borcev <span class="pagebreak" id="pb.98">98</span>jih je nazadnje ostalo le še 20. Ti so se prebili proti Travni gori nad Ribnico, tam poskrili orožje in se v vasi Dane pri Ribnici odpočili, osušili ter se preoblečeni v kmečke obleke po železnici vrnili v Ljubljano. Krimski bataljon je bil razbit.<a class="link_ref" href="op.html#ftn.258" title="258Zbornik dokumentov VI1 dok. 184 192 Zbornik dokumentov XIIII dok. 173 M. Mikuž Pregled zgodovine NOB o.c. str. 227234 Z. Kla..."><sup>258</sup></a> Po italijanski hajki na Krimski bataljon je v tej okupatorjevi ofenzivi proti partizanom 29. oktobra sledil še sunek proti Notranjski. Pri tem so Italijani na Osredku nad Zalo presenetili Borovniško četo in jo razbili; padlo je šest partizanov, mnogi pa so bili ranjeni.<a class="link_ref" href="op.html#ftn.259" title="259M. Mikuž NOB I str. 234."><sup>259</sup></a></p><p>V Ljubljani so L. Šercerja in del njegovih soborcev Italijani izsledili, zaprli in jih na vojaškem vojnem sodišču (Tribunale militare di guerra), ustanovljenem po Mussolinijevem ukazu 7. novembra 1941, obsodili na smrt. 22. decembra 1941 so Šercerja in pet njegovih borcev (Ivan Verbič, Valentin Kariž, Rado Kogoj, Karel Kranjc in Ignac Žagar) ustrelili v kamnolomu v Rantah med Vrbljenem in Tomišljem. Trupla ustreljenih so Italijani iz strahu pred posledicami skrivaj pokopali v Tržiču (Monfalcone).<a class="link_ref" href="op.html#ftn.260" title="260Zbornik dokumentov VI1 dok. 212 S. Semič Najboljši so padli I str. 129. Glej op. 52 v naslednjem poglavju A. Ožbolt Šercerje..."><sup>260</sup></a></p><p>Razbitje Krimskega bataljona po napadu na Lož in Bezuljak je začasno oslabilo partizansko moč v neposrednem južnem zaledju Ljubljane. Na terenu se je ohranila samo skupina preostalih borcev razbitega bataljona, ki je bila znana po svojem taboru na Kožljeku. Šele po napadu na preserski železniški most v noči s četrtega na peti december, ki se ni povsem posrečil, a je moralno zelo dvignil uporni duh ljudi na barjanskem območju po zlomu krimskega bataljona, se je skupina številčno okrepila in sredi decembra prerasla v četo z dvema vodoma.<a class="link_ref" href="op.html#ftn.261" title="261M. Luštek Napad na preserski most v Ljubljana v ilegali II Ljubljana 1961 str. 145157 T. Ferenc Pohvale odlikovanja in nagra..."><sup>261</sup></a> Ko so se proti koncu decembra iz Ljubljane začeli vračati borci razbitega Krimskega bataljona in novi prostovoljci ter se je iz Dolomitov s svojim polbataljonom vrnil v tabor Bračič, je bil tu že 7. januarja 1942 izoblikovan bataljon L. Šercerja, ki je bil po preureditvi slovenske partizanske vojske njen tretji bataljon, a po vrsti ustanovitve že osmi (Cankarjev, Storžiški, Štajerski, Krimski, Dolenjski, Prešernov, 2. štajerski). Njegov komandant je postal Miloš Zidanšek, namestnik M. Bračič, komisar Dušan Pirjevec-Ahac, namestnik pa Janez Hribar.<a class="link_ref" href="op.html#ftn.262" title="262 S. Semič o.c. str. 145 sl. D. Guštin Rast in razvoj slovenske partizanske vojske v prvi polovici leta 1942 in krajevni ter ..."><sup>262</sup></a> V drugi partizanski bataljon na tem območju pa so se že sredi <span class="pagebreak" id="pb.99">99</span>decembra na Kremenjku združile Molniška, Mokronoška in Stiška četa. Bataljon je 6. januarja 1942 napadel karabinjersko postajo na Turjaku, a dva dni pozneje prišel na Pugled in se tam utaboril. Tako sta bila v začetku leta 1942 na ozemlju jugovzhodno od podkrimskih vasi dva bataljona partizanske vojske, kar je s celotnim predhodnim razvojem narodnoosvobodilnega boja in OF močno vplivalo na vključevanje prebivalstva v teh vaseh v narodnoosvobodilno gibanje.</p></div></div><div class="ss2" id="index-body.1_div.2_div.2"><div class="pagebreak" id="pb.100">[100]</div><h2><span class="head">Vključevanje podkrimskih vasi v OF in NOB</span></h2><div class="ss3" id="index-body.1_div.2_div.2_div.1"><h3><span class="head">Pomen krimsko-mokrškega območja za OF </span></h3><p>Z nastankom prvih partizanskih čet in z začetkom oboroženega narodnoosvobodilnega boja je širše območje podkrimskih vasi dobilo izreden pomen za OF in njene vodstvene organe. Pomen mu je dajala že sama zemljepisna lega in reliefna podoba. Obsežno hribovito, skoraj sredogorsko ozemlje z Barjem pred seboj na jugu Ljubljane, z gmotami Krima, Kureščka in Mokrca, naslonjeno na Rakitniško planoto in Notranjski svet, pokrito z gostimi gozdovi in razčlenjeno z vodotoki v smeri proti Barju je dajalo izredne možnosti za partizanski, gverilski način boja. Če izvzamemo poglavitne prometne poti, ki jih je okupator že na začetku zavaroval in obvladal, med drugim tudi kočevsko cesto (Ljubljana–Pijava Gorica–Turjak–Ribnica–Kočevje in dalje na Hrvaško) in izredno pomembno železniško progo proti Trstu, je bilo podkrimsko območje za narodnoosvobodilni boj v Ljubljanski pokrajini življenjskega pomena. Prek redko poseljenega Barja je bilo skoraj vedno mogoče neopaženo priti do vznožja z obsežnimi gozdovi pokritega Krima. Od podkrimskih vasi so po dolinah Iščice, Želimeljščice in Iške vodile sicer manj ugodne, a v protiokupatorskem boju mnogo bolj varne poti, po katerih se je razmeroma hitro prišlo v notranjost Ljubljanske pokrajine daleč proti Kočevski in Dolenjski pa tudi na Notranjsko in naprej na Primorsko. Po teh poteh so iz Ljubljane, središča in žarišča OF in NOB, v boj odhajali prvi partizani in kasneje cele skupine novincev, tu je potekala oskrba partizanskih enot, prihajali sanitetni materiali in zdravila, vojaška oprema in oblačila pa tudi propagandno gradivo itd., tu so tekle kurirske poti in zveze, po njih je na teren kot član pokrajinskega vodstva in član glavnega poveljstva v marcu 1942 odšel dr. Aleš Bebler, ko so se začele priprave partizanske ofenzive za ustvaritev osvobojenega ozemlja, tu so na osvobojeno ozemlje iz Ljubljane prihajali člani vrhovnega plenuma in IOOF ter glavnega poveljstva, se po italijanski ofenzivi umaknili v Polhograjske Dolomite in se nato aprila 1943 ponovno vrnili ter ustalili na Rogu. </p><p>Dovolj poseljeno ozemlje, posejano z vasmi in zaselki ob vznožju hribov, po njihovih pobočjih in planjavah ter vzdolž dolin, je bilo redna, čeprav včasih tudi skromna oskrbovalna baza za partizanske enote. Vodni izviri, tudi v odročnih, gozdnih in hribovitih krajih, so dajali možnost za trajnejše partizanske tabore na tem območju. <span class="pagebreak" id="pb.101">101</span>Vse to je omogočilo, da so se partizanske enote skoraj nepretrgoma zadrževale pred vrati Ljubljane in ob poglavitni prometni žili za okupatorja: železnici Ljubljana–Trst.<a class="link_ref" href="op.html#ftn.263" title="263Prim. IZDG F 689I1  1941 nov. 30. Koordinacijski odbor za zgodovinopisje SZDL VičRudnik Jože Brancelj Organizirano delo za N..."><sup>263</sup></a></p><p>Pomen celotnega krimskega in mokrškega območja za narodnoosvobodilno gibanje so kmalu spoznale tudi italijanske vojaške oblasti. Vsekakor se je to zgodilo že ob prvih pojavih partizanskih enot na tem območju in še pred prvim večjim italijanskim ofenzivnim sunkom proti partizanom v mesecu oktobru 1941. General Robotti je v povezavi s tem to hribovito in gozdnato ozemlje južno od Ljubljane z globoko sotesko reke Iške označil kot pravo trdnjavo, kjer je dobra obramba mogoča tudi z malo avtomatskega orožja. Z dobro izbranih točk je bilo mogoče nadzirati vse ceste in poti, ki so vodile v ta svet. Bližina Ljubljane je omogočala varne povezave z vodstvenimi organi upornikov in prihode novincev, ki so iz mesta in bližnje okolice polnili partizanske enote. Prav tako je bilo partizanom s tega ozemlja lahko napadati poti proti nižinskim območjem in še posebej železnico proti Italiji.<a class="link_ref" href="op.html#ftn.264" title="264IZDG F 656III13  1941 nov. 2. F 689I1  1941I1  1941 nov. 2. F 689I2  1941 nov. 30."><sup>264</sup></a></p><p>Zaradi pomembnosti obravnavanega ozemlja je vodstvo OF takoj, ko se je začela njena organizacija širiti na podeželje, poseglo tudi v podkrimske vasi in jih skušalo povezati v narodnoosvobodilno gibanje. Čeprav so posamezniki po vaseh zgodaj postali ne samo simpatizerji, ampak trdni aktivisti, je OF v celoti le počasi organizacijsko rasla. V večini obravnavanih vasi je namreč močno prevladovala klerikalna politična opredelitev in velik del prebivalstva je bil v obeh tamkajšnjih farah, Igu in Tomišlju, pod močnim vplivom duhovščine. Poleg tega sta v obeh občinah tudi pod Italijani na čelu uprave ostala prejšnja klerikalna župana. Širjenje OF so ovirala tudi nasprotja in rivalstva med vasmi in obema občinama. Posledica tega je bila, da se je skoraj vsaka vas po svoji poti vključevala v narodnoosvobodilno gibanje.</p></div><div class="ss3" id="index-body.1_div.2_div.2_div.2"><h3><span class="head">Širjenje in utrditev OF v podkrimskih vaseh </span></h3><p>Ideje OF, propagandni material in <span style="font-style:italic">Slovenskega poročevalca </span>so v podkrimske vasi kot prvi prinašali posamezni delavci, domačini, ki so se dnevno ali občasno vračali domov, prav tako pa tudi vajenci, dijaki in študenti, ki so se učili in obiskovali šole v Ljubljani, središču slovenskega narodnoosvobodilnega gibanja.<a class="link_ref" href="op.html#ftn.265" title="265Prim. IZDG Izjava M. Škrabe sekretarja RK KPSBarje  1960 okt. 26. ZB Ig Izjava Toneta Pristava  1980 december."><sup>265</sup></a> Pobude za organizirano širjenje OF in narodnoosvobodilnega gibanja v podkrimskih vaseh so že zgodaj <span class="pagebreak" id="pb.102">102</span>izšle iz vodstvenih struktur KPS, njune vodilne sile. Pri tem je imel pomembno vlogo okrožni komite KPS Ljubljana, katerega sekretar je bil Boris Kraigher, ki je usmerjal delo tudi na podkrimskem območju. Posebej moramo poudariti vlogo posameznih partijskih aktivistov, ki so že prej delovali na tem območju. Tako je bil Matija Škraba v prvih mesecih delovanja na Barju tesno povezan z Oskarjem Kovačičem, dokler ta ni odšel v Trst.</p><p>V obravnavanih vaseh, v prevladujoči kmetijski in politično klerikalno usmerjeni sredini, ob začetku narodnoosvobodilnega boja ni bilo partijske organizacije, čeprav so bili posamezniki še posebno iz vrst DKFD njeni simpatizerji. Pač pa so bili nekateri domačini, zaposleni v Ljubljani, tedaj že člani KPS. Najpomembnejša skupina je bila v Tobačni tovarni. Od maja oz. junija so bili člani KPS v tovarniški celici Franc Černe, Tine Bule, Jože Podržaj iz Iške vasi in Matija Škraba iz Bresta, sekretar pa je bil Jože Porenta - Ture, star komunist v tovarni. To je bilo prvo partijsko žarišče za širjenje OF v podkrimskih vaseh.</p><p>V Tobačni tovarni v Ljubljani so namreč že maja ustanovili TOOF, katerega člani so bili komunisti, vodil pa ga je Tine Bulc. Kot partijsko zadolžitev so člani odbora OF dobili nalogo, da na domačem ozemlju pridobivajo ljudi za OF. Na Barju in v podkrimskih vaseh je to padlo na Matijo Škrabo in Jožeta Podržaja. Drugi tam zaposleni delavci, npr. Miha Kerne, Alojz Podržaj, Anton Bolha, po domače Majnikov, so jima bili v oporo in pomoč.</p><p>Drugo žarišče za širjenje OF na istem območju je postala barjanska partijska organizacija (Črna vas, Ižanska cesta), kjer sta bili že med obema vojnama močni Vzajemnost in osnovna celica KPS. Njen sekretar je že avgusta 1941 postal Matija Škraba, zadolžen za širjenje OF na Barju, člani pa so bili Franc Podlipec st. in Franc Podlipec ml., ki je bil do aretacije in obsodbe na dolgoletno ječo že leta 1941 organizator mladine, Tone Jarc, Polona Škulj in Marija Žitnik.<a class="link_ref" href="op.html#ftn.266" title="266M. Škraba Razvojna pot osvobodilne fronte na Barju tipkopis KOZ SZDL VičRudnik str. 12 M. Maček Spomini Ljubljana 1981 str. ..."><sup>266</sup></a> Celica je bila zelo aktivna, v SKOJ in KPS pa je sprejemala najbolj dejavne domačine, aktiviste OF. Na Igu sta bila med drugim sprejeta študent Tone Bolha in Anton Šenk, kmet in lesni manipulant, ki je bil med prvimi organizatorji OF v vasi, ter v Iški vasi Janez Japelj, s katerim je imel prve povezave po partijski liniji Tone Trtnik. V Iški vasi je bila nato, verjetno proti koncu leta 1941, ustanovljena prva partijska celica v podkrimskih vaseh, ko so se posamezniki že uveljavili kot aktivisti OF. Sekretar je postal Janez Japelj (Mihatov), člani in kandidati pa so bili Jože Podržaj (Šimnov), Anton Župec (Štefanov), Janez Kramar (Antonov), Janez Mazi (Krogarjev) iz Iške in Jože Sive (Jernejev). Sestanki <span class="pagebreak" id="pb.103">103</span>celice so bili pri Japljevih in v gostilni pri Vrenku, kamor so prihajali tudi člani in aktivisti iz Ljubljane (Tone Trtnik, Jože Rotar iz Daljne vasi, Zora Majcen - Urška z Rudnika, Maks Strmecki in Jože Mazovec). O njej je župnik Klemenčič pisal, da jo je vpeljal Janez Japelj, ki je okoli sebe zbiral vaške fante in pridobil zlasti Člane DKFD, kjer je imel glavno besedo Janez Mazi.<a class="link_ref" href="op.html#ftn.267" title="267Ustna izjava Janeza Japlja piscu Narodni heroji Jugoslavije II Beograd 1975 str. 176 J. Klemenčič o.c. str. 49."><sup>267</sup></a></p><p>Poleg teh dveh žarišč je k širjenju OF v podkrimskih vaseh neposredno pripomogel tudi OK KPS Ljubljana. Od tam so prihajali aktivisti partije in OF z raznimi zadolžitvami. Sprva je imel pomembno nalogo Tone Trtnik - Tomaž, delavec, doma iz Zadvora, in poznejši narodni heroj, ki je padel kot talec v maju ali juniju leta 1942. Član partije je postal že leta 1928, delal v Svobodi in Vzajemnosti, kot član OK KPS pa je bil posebej zadolžen za širjenje OF in narodnoosvobodilnega gibanja na območju Barja in Iga oziroma rajona Barje. S posredovanjem Jožeta Podržaja se je zgodaj poleti povezal z Janezom Japljem, ki je že delal za OF. Zadolžil ga je za delo v podkrimskih vaseh in za povezovanje aktivistov za enotne akcije.<a class="link_ref" href="op.html#ftn.268" title="268J. Kramar o.c. tipkopis str. 25 sl."><sup>268</sup></a> Po zadolžitvi sta neposredno iz Ljubljane prihajala in propagirala OF Franc Podlipec, domačin iz Vrbljen, in Ivan Alič.<a class="link_ref" href="op.html#ftn.269" title="269A. Kumše o.c. str. 29 sl."><sup>269</sup></a> Zlasti na območju občine Tomišelj je od začetka leta 1942 kot aktivist OF deloval Jože Mazovec - Tine Dolgan, član partije že od leta 1930, doma iz Sostra, ki je bil še posebej zadolžen za organiziranje Narodne zaščite v podkrimskih vaseh.<a class="link_ref" href="op.html#ftn.270" title="270KOZ SZDL VičRudnik J. Brancelj Pripombe h kroniki o.c.  1987 okt. 24."><sup>270</sup></a> Ko so na krimsko-mokrškem območju nastale prve partizanske enote, so sem poslali Janeza Osvalda - Janeza Trdino, da organizira in vzdržuje zveze med njimi in vodstvom OF v Ljubljani. Njegova naloga je tudi bila voditi novince, ki so prihajali iz Ljubljane, prek Barja in podkrimskih vasi v partizane. Kot ilegalec je prebival pri Brancljevih v Podkraju (Tomišelj), se povezal z Matijo Škraba in sodeloval pri širjenju OF do marca 1942, ko je padel v spopadu z Italijani. Pri delu mu je pomagal in ga ponekod nadomeščal domači sin Jože Brancelj.<a class="link_ref" href="op.html#ftn.271" title="271ZB Iška vas  Izjava M. Škrabe z dne 1982 okt. 29."><sup>271</sup></a> Tu lahko omenimo tudi Alojza Kusolda - Vasilija, ki je kot urar živel v Mateni in pozneje v Iški pri Šalovih in imel morda zvezo z nekaterimi partijskimi celicami na Dolenjskem. Ideje OF je propagiral in širil v podkrimskih vaseh ter zlasti vplival na mladince, ki so se zbirali pri njem. Njegov kurir na Igu je bil mladinec Alojz Avanzo, ki so ga fašisti ubili 26. 5. 1942 pred mrtvašnico ižanskega pokopališča. Sodeloval je v ljudski vstaji podkrimskih vasi in bil pri obrambi Iga ranjen v prsi.<a class="link_ref" href="op.html#ftn.272" title="272M. Mikuž o.c. I str. 197 ustna izjava Janeza Japlja piscu."><sup>272</sup></a></p><p><span class="pagebreak" id="pb.104">104</span>Širjenje OF v obravnavanih vaseh se je razmahnilo, ko so na predlog Borisa Kraigherja okoli sredine poletja 1941 ustanovili rajonski odbor OF za Barje (ROOF-Barje). Tedaj je bil rajon eden izmed redkih tovrstnih odborov znotraj OOOF Ljubljana, ki ga je vodil Kraigher. V novembru je bilo v njem šele pet rajonov, januarja 1942 pa že 15 (npr. poleg mestnih in Barja še Dobrova, Ježica in Zalog z okoli 440 TOOF).<a class="link_ref" href="op.html#ftn.273" title="273M. Mikuž v Knjigi Zaščita narodnoosvobodilnega boja Ljubljana 1976 str. 14."><sup>273</sup></a> Rajon je verjetno obsegal ozemlje, ki se je pokrivalo z ozemljem pozneje, septembra, ustanovljenega rajonskega komiteja KPS s sekretarjem Matijo Škraba. Vsekakor so bile v njem tudi vse podkrimske obravnavane vasi. ROOF-Barje je zajemal naslednje kraje: Galjevico, Ižansko cesto, Ilovico, Rudnik, Knezov štradon, Lavrico, Babno Gorico, Škofljico, Orle, Sela, Pijavo Gorico, Vrh-Smrjenje, Pleše, Sevnik, Sarsko, Klado, Golo, Škrilje, Ig, Iško Loko, Mateno, Brest, Tomišelj, Vrbljene, Strahomer, Iško vas, Gornji Ig, Jezero, Črno vas in Lipe ter Šmarje, Zapotok, Podpeč, Preserje in Kamnik, ki so se kmalu priključili drugam. Prvi sestanek ROOF-Barje je bil 25. julija 1941 v gostilni Vrbinc na Peruzzijevi ulici, kjer je bila tudi javka za zvezo z rajonom. Ko je bila Ljubljana februarja 1942 obdana z žico, je barjanski rajon prešel v novoustanovljeno zunanje ljubljansko okrožje. Spomladi leta 1943 je bil rajon začasno priključen okrožju Ribnica-Velike Lašče.<a class="link_ref" href="op.html#ftn.274" title="274IZDG  Izjava sekretarja RK KPSBarje M. Škrabe  1960 okt. 26 M. Škraba Razvojna pot o.c. str. 3 sl."><sup>274</sup></a></p><p>Nastanek rajona Barje je bil tesno povezan z delom aktivistov OF na Ižanski cesti in v Črni vasi, čeprav so bili vanj vključeni tudi aktivisti podkrimskih vasi. Sekretar je postal, kakor že povedano, Matija Škraba, doma iz Bresta, kar ni bilo nepomembno za širjenje OF in narodnoosvobodilnega gibanja. Člani so sprva bili Polona Škulj, Lojze Lovšin, Jože Rotar in Tone Kranjc. Nekoliko pozneje so postali rajonci Zora - Urška in Lado Majcen z Ilovice (Rudnika) ter Janez Japelj iz Iške vasi, ki se je že uveljavil kot aktivist OF. Morda že v septembru je član rajonskega odbora postal tudi Franc Podlipec ml., ki je prevzel delo z mladino. Od takrat je ROOF usmerjal delo OF po vaseh ter širil mrežo pristašev in aktivistov.<a class="link_ref" href="op.html#ftn.275" title="275Prim. J. Kramar o.c. I str. 172 sl."><sup>275</sup></a> Posamezni člani rajona so bili posebej zadolženi za delo na terenu. Tako je Jože Rotar, študent, doma z Rudnika, odgovarjal za delo v krajih Lavrica, Sela, Orle, Babna Gorica, Škofljica, Lanišče ter Grosuplje in Šmarje, ki so ju že v oktobru 1941 izločili iz rajona Barje. Rotar je bil tesno povezan tudi z Janezom Japljem in skupaj sta delovala po podkrimskih vaseh do Škrilja; zveze je imel tudi s partizani na Mokrcu. Matija Škraba je verjetno bolj odgovarjal za delo po barjanskih vaseh. V novembru 1941 je B. Kraigher odločil, da gresta Škraba in Rotar v partizane; za Škrabo so odlok spremenili, Rotarja pa so Italijani kmalu zajeli blizu Roba in ga konfinirali. Po vrnitvi je zopet odšel v partizane in padel leta 1944 nekje <span class="pagebreak" id="pb.105">105</span>na Štajerskem. Konec decembra je bil namesto M. Škrabe za sekretarja rajonskega komiteja KPS imenovan Lado Majcen, kar je ostal do februarja 1943, ko so ga s sestro Zoro - Urško ubili vaški stražarji.<a class="link_ref" href="op.html#ftn.276" title="276M. Škraba Kronološko opisovanje o.c. Zgodovinski arhiv CK ZKS  Partijski komiteji v Ljubljani 1941 f 31 Ljubljana v ilegali ..."><sup>276</sup></a></p><p>Lahko trdimo, da se je OF začela širiti v podkrimskih vaseh najkasneje od začetka poletja, torej od junija 1941 dalje, vendar je po številu pripadnikov in tudi organizacijsko počasi rasla. V OF so se sprva vključevali najbolj aktivni člani DKFP. Potem ko se je vodstvo teh društev v jeseni 1941 odločilo za vključitev v OF, so se mu večinoma priključili tudi člani. Na Igu naj bi tudi premoženje DKFD po pristopu prešlo na OF. Ugodna tla je OF našla tudi med gasilci in nekdanjimi sokoli, ki pa jih ni bilo veliko. Narodnoosvobodilnemu gibanju so se kmalu priključili tudi posamezni najnaprednejši posamezniki in družine, ki so nato do konca trdno podpirale in delale za OF. Zanjo so se po vaseh odločali tudi pripadniki maloštevilnega delavskega sloja in vaška revščina. Aktivisti, člani in simpatizerji so se vključevali v OF individualno, na podlagi osebnih vezi in predvsem pod geslom narodnoosvobodilnega boja. Pomembna oblika širjenja OF je bila vezana tudi na pridobivanje ljudi za plačevanje posojila svobode in narodnega davka OF.<a class="link_ref" href="op.html#ftn.277" title="277Dokumenti ljudske revolucije v Sloveniji I Ljubljana 1962 Št. 41 42 in 43 na str. 119122."><sup>277</sup></a> Plačevanje posojila in davka je postalo v obravnavanih vaseh znak pripadnosti OF in narodnoosvobodilnemu gibanju, nato pa tudi izraz delovanja odborov OF kot organov ljudske oblasti. Tako so to ocenjevali tudi aktivisti OF. Mesečne prispevke so pobirali posebni zaupniki. V opekarni v Dragi jih je npr. pobiral Ivan Comino in jih nato oddajal blagajniku na Igu Francu Brezovniku. Pri pobiranju prispevkov za OF so bili na Igu prav domiselni. Na pustno nedeljo 1942 so ples v gostilni pri Gerbcu pod Trnekom izrabili za nabiralno akcijo. Blagajnik Brezovnik je sredi zabave vzel klobuk in začel pobirati prispevke za OF, češ, da bodo služili »dobremu namenu«. Razvneti gostje so veliko prispevali. Poleg drugih Italijanov je visok znesek dal celo karabinjerski komandir brigadir Giacomo Bono. Tisti, ki so vedeli za namen akcije, so se temu hudomušno smejali.<a class="link_ref" href="op.html#ftn.278" title="278ZB Ig Gradivo za NOB zbrala osnovna šola L. Šercerja."><sup>278</sup></a> K dajanju prispevkov in s tem v OF so aktivisti skušali pritegniti tudi najbolj klerikalno usmerjene može, člane nekdanjih »Slovenskih fantov« ter člane cerkvenih odborov. V zvezi s tem je treba poudariti, da kljub marsikateri odklonitvi ni prišlo do izdajstva; vaška solidarnost je v tem času še prevladovala nad političnimi nasprotji. Poglavitni motiv za vključevanje podkrimskega prebivalstva v OF je bil vsekakor odpor proti okupatorju in narodnoosvobodilni boj. <span class="pagebreak" id="pb.106">106</span>Čeprav ne dvomimo, da je KPS poleg boja za osvoboditev in združitev slovenskega naroda imela za cilj tudi socialno revolucijo, na kar kažejo tudi temeljne točke OF, je bilo poglavitno propagandno geslo vseeno boj proti okupatorju za osvoboditev. Dejstvo je, da so se ljudje v podkrimskih vaseh vključevali v OF in narodnoosvobodilni boj predvsem zaradi tega.</p><p>V začetnih mesecih širjenja OF še ni prišlo do forumskega organiziranja. Vsi člani OF so se v naseljih, ker jih je bilo še malo, sprva sestajali v celoti. Sestanki so bili v hišah posameznih aktivistov (npr. Brancljevih v Podkraju, pri Horvatovih, Jakiču in Hitejcu na Igu, v hiši Franca Grebenca-Zdražbe v Strahomeru itd.), v gospodarskih poslopjih (npr. pod Kovačevo tribo med Strahomerom in Iško vasjo), na raznih skritih krajih v bližnji okolici vasi (npr. v gozdu za cerkvijo sv. Križa in Ulčarjevih Poljanah v Iški vasi, v Rogovili ob Želimeljščici z ižanskimi aktivisti), zelo pogosto pa tudi v gostilnah, katerih lastniki so se vključili v OF. Tako so bili sestanki npr. v gostilni Martina Furlana v Vrbljenah, v gostilnah Anzelc in Zalar v Tomišlju, v gostilni Minatti na Igu, v gostilni Vrenk v Iški vasi in drugje.<a class="link_ref" href="op.html#ftn.279" title="279 ZB Iška vas Zgodovinski dogodki na terenu Iška vas  1975 dec. 15."><sup>279</sup></a></p><p>Sestanke so organizirali domači in že znani na teren došli aktivisti. Po navodilu ROOF-Barje je Janez Japelj organiziral sestanke v Iški vasi, na Igu, v Tomišlju pa tudi na Golem, organiziral in vodil je sestanke v Strahomeru, udeleževal pa se je tudi mnogih drugih sestankov (npr. pri Furlanu v Vrbljenah). Osvald (Trdina) je organiziral sestanke v Lipah, Jezeru, Tomišlju, Vrbljenah, Črni vasi in Podpeči. Sestanki so bili slabo obiskani ali pa jih sploh ni bilo, ker ni nihče prišel. Enako je bilo še v mesecu novembru v Vrbljenah pri Furlanu. Na sestanek sta prišla Osvald in Jože Brancelj, ki sta sestanek pripravljala, ni pa bilo ljudi, ker Furlan ni mogel nikogar pridobiti. Podobno je bilo tudi s sestankom v Strahomeru, ki naj bi ga vodil Janez Japelj.<a class="link_ref" href="op.html#ftn.280" title="280KOZ SZDL VičRudnik Alojz Brancelj Pripombe na kroniko KS Tomišelj."><sup>280</sup></a> Sestanke so vodili in na njih tudi govorili domači aktivisti (M. Škraba, J. Japelj), na marsikaterem sestanku pa poleg ilegalcev (Trtnik, Rotar, Osvald, Mazovec in Majcnova) tudi vidnejši člani KPS, ki so sodelovali pri širjenju OF na podkrimskem območju: Boris Kraigher, Oskar Kovačič, Ida Kovačič, Viktor Stopar, Maks Strmecki; prihajala sta tudi Tone Tomšič in Vlado Krivic, ki je pozneje posredoval naloge za oborožene akcije.<a class="link_ref" href="op.html#ftn.281" title="281IZDG Izjava M. Škrabe  1960 okt. 26. J. Kramar o.c. str. 6 M. Škraba Razvoj OF v letu 1941 na Barju Naša komuna  22. dec. 19..."><sup>281</sup></a></p><p>Konec oktobra 1941 je OF po podkrimskih vaseh že tako zaživela, da so Trtnika - Tomaža po partijski liniji s podobnimi nalogami kakor na Ižanskem poslali na OOOF-Kočevje. V začetku po vaseh razdrobljeno širjenje narodnoosvobodilnega gibanja se je že vse bolj povezovalo in počasi dozorevalo v trdnejšo organizacijsko forumsko povezavo. Nastanek prvih partijskih organizacij in formiranje ROOF-Barje so proces <span class="pagebreak" id="pb.107">107</span>širjenja OF bistveno utrdili. Že v tem obdobju so pristaši OF sodelovali v oskrbi partizanskih enot. V podnožju Krima in Mokrca so tamkajšnji prvi partizani dobivali vso pomoč. Javka za zbiranje hrane za partizane je bila npr. v Iški vasi pri trgovcu in gostilničarju Francu Pristavcu, ki so ga julija 1942 ubili Italijani. Sem je prihajala hrana, oblačila in drugo tudi iz Ljubljane (iz zbirališč pri gostilnah Rostohar in Češnovar). Partizani so se javljali pri Janezu Japlju ali Jožetu Podržaju, ki sta jih nato usmerjala na javko. Partizani so prihajali tudi v vasi in dobivali zatočišče po hišah in gospodarskih poslopjih (npr. pri Jurčkovih, Maziju, Malnarju, Benetu idr.). Posamezne kmetije v podkrimskih vaseh so postale postojanke oziroma javka na poti v partizane. Tako npr. Daki v svojih spominih pripoveduje, da je bila v Iški vasi pri zadnjem kmetu pred Iškim Vintgarjem že konec julija postojanka za pot v partizane. Tam sta šla tudi on in Janez Jakič - Jerin (po vojni generalmajor) v Molniško četo.<a class="link_ref" href="op.html#ftn.282" title="282S. Semič  Daki Najboljši so padli I Ljubljana 1971 str. 26 sl."><sup>282</sup></a> Med prvimi aktivisti omenja Janeza Japlja in Janeza Šteblaja - Petelinčkovega, v Iškem Vintgarju pa gostilničarko v tamkajšnji turistični koči.<a class="link_ref" href="op.html#ftn.283" title="283Prav tam str. 28 in 38."><sup>283</sup></a> Pomembni Dakijevi postojanki sta pozneje postala tudi Šalov mlin v Iški in Žagarjev mlin v Iški vasi, a imel je še druge.<a class="link_ref" href="op.html#ftn.284" title="284F. Strle o.c. str. 247 250."><sup>284</sup></a> Podobno je bilo pri Brancljevih v Podkraju in drugje. OF v podkrimskih vaseh se je okrepila po okupatorjevi hajki na Krimski bataljon in še posebej po ustrelitvi L. Šercerja in njegovih petih soborcev. Ustrelitev, ki ji je moral prisostvovati tudi tomišeljski župan Franc Bezlaj, in vrsta aktivističnih akcij, ki so temu sledile, so močno dvignile protiokupatorsko razpoloženje med prebivalstvom, kar je vplivalo na razmah OF. Narodnoosvobodilno gibanje se je v zadnjih mesecih leta 1941 razširilo že skoraj po vseh vaseh, vendar po posameznih naseljih v različnem času in tudi v precej različnem obsegu.</p><p>V vsaki vasi je nastalo jedro aktivistov – domačinov, ki so nato nosili poglavitno težo dela in odgovornosti za OF, zlasti v prvem obdobju, ko je prevladovala razdrobljenost akcije po vaseh. Hkrati so bila ta jedra tudi žarišča nadaljnjega širjenja narodnoosvobodilnega gibanja med vaščani.</p><p>V Iški vasi so bili med prvimi aktivisti Jože Podržaj, ki je delal v Tobačni tovarni, Janez Japelj, Anton Župec - Štefanov in Janez Mazi z Iške. Vse do svojega odhoda je imel pri širjenju OF pomembno vlogo Tone Trtnik - Tomaž. S posredovanjem Podržaja se je z Japljem povezal že avgusta in usmerjal njegovo delo tudi na širšem območju podkrimskih vasi, še posebej potem, ko je Japelj postal član KPS in ROOF-Barje. Prvim aktivistom so se priključili še Janez Kramar - Antonov, Jože Šivc - Jernejev, Jože Japelj, Tone Rupert - Ulčarjev, Franc Mazi, Miha Kerne, Franc in Martin Žagar, Alojz Podržaj, Franc Štembal in Janez Intihar - Žan ter Ivan Žagar - Prodnarjev, ki je šel prvi <span class="pagebreak" id="pb.108">108</span>v partizane iz Iške vasi, in drugi.<a class="link_ref" href="op.html#ftn.285" title="285ZB Ig Kronika Iga str. 4 ZB Iška vas Izjava Franca Intiharja predsednika ZB Iška vas M. Škraba izjava  1975 dec. 15 isti Raz..."><sup>285</sup></a> V Iški vasi je bilo prebivalstvo ob koncu leta 1941 že množično vključeno v narodnoosvobodilno gibanje. Pomembno združevalno vlogo pri tem so imeli člani DKFD, ki so bili zelo dejavni. Lahko bi rekli, da je bila Iška vas po privrženosti narodnoosvobodilnemu boju med prvimi na podkrimskem območju.</p><p>Na Igu sta k širjenju OF sprva zelo prispevala Oskar Kovačič, ki je že pred vojno delal na Barju, in Franc Podlipec. Med prvimi aktivisti, domačini, pa je bil Anton Šenk, prej dejaven v zadružništvu in DKFD. Obstajala je tudi politična povezava s partijsko organizacijo v Tobačni tovarni.<a class="link_ref" href="op.html#ftn.286" title="286J. Kramar I o.c. str. 54 V. Bonač Iška vas Kronika 2 (1954) str. 40."><sup>286</sup></a> Prvi širši sestanek OF naj bi bil na Igu že junija 1941, vodil pa naj bi ga Rotar. Udeležili so se ga Tonček Bolha - Majnikov, katerega oče je delal v Tobačni tovarni, Tone Šenk, Edvard Lešnjak in Mirko Grum z Iga in iz Drage, Nikolaj Šteblaj, od leta 1936 član KPS in Janez Gradišar iz Škrilja, Martin in Jakob Štrumbelj iz Sarskega, Janez Japelj in še nekateri drugi. Poznejši sestanki so bili pri Karlu Horvatu, ki je bil kmalu izdan, Italijani pa so njegovo ženo obsodili na dosmrtno ječo, nato pri Janezu Jakiču, v hiši na koncu vasi, pa tudi v gostilni pri Minattiju in pri Hitejcu.<a class="link_ref" href="op.html#ftn.287" title="287ZB Ig Izjava Toneta Pristavca 1980 dec. ZB Ig Gradivo za NOB zbrala osnovna šola L. Šercerja."><sup>287</sup></a> Med najbolj dejavnimi aktivisti na Igu so bili Anton Šenk, Tonček Bolha, ki je bil tudi rajonski kurir, Franc Repar, Stane Zdravje, čevljar Karel Horvat, kovač Franc Škraba in Anton Kobal, ki so se jim priključili Franc Brezovnik, Janez Jakič, Anton Hitejc, Janko Črne, Janez Bolha, Franc in Avgust Mencej ter drugi. Zbirali so orožje, pobirali prispevke, posojilo in davek za OF ter širili mrežo pripadnikov in simpatizerjev tudi v okoliških vaseh. V Dragi je bil najbolj zanesljiv pripadnik Mirko Grum, v Mateni pa so tako kot po drugih vaseh med prvimi v narodnoosvobodilno gibanje prešli člani DKFD. Med njimi je bil tudi Martin Pirc, ki je zbral veliko orožja in bil kasneje tajnik TOOF, Alojz Pirc, Ivan Furlan, Jakob Podlipec, Vinko Ukmar, Franc Uršič in Janez Kramar, ki je šel v partizane že marca 1942. Ukmarjeva družina je bila vsa za OF, enako tudi družina Peršin. Večino članov Ukmarjeve družine so domobranci pobili v Kozlarjevi gošči. Blizu OF je bila tudi gostilničarka Nežka Škerjanc. V Iški Loki je bil med prvimi aktivisti Jože Jere.<a class="link_ref" href="op.html#ftn.288" title="288ZB Ig Kronika Iga str. 3 sl. M. Škraba Razvojna pot OF v 1941 Naša komuna  23. 2. 1982 isti Razvojna pot OF str. 8 SŠMF 1852..."><sup>288</sup></a> V Sarskem sta delala Martin in Alojz Štrumbelj, zadnji se je učil za krojača pri Mavcu na Igu, ter Franc Boltežar, oče in sin. V Stajah so bili aktivisti Anton, Franc in Miha Janželj (Lahova <span class="pagebreak" id="pb.109">109</span>družina) ter Janez Ponikvar z družino.<a class="link_ref" href="op.html#ftn.289" title="289ZB Ig Izjava T. Pristavca IZDG DMB kartoteka OF IZDG DMB kartoteka pol. policije M. Škraba Razvojna pot OF o.c. str. 12."><sup>289</sup></a> V Kotu je bila zaupna družina Cibrova, v Kremenici pa Garbasova.<a class="link_ref" href="op.html#ftn.290" title="290M. Škraba Razvojna pot OF o.c. str. 12 A. Kumše o.c. str. 31."><sup>290</sup></a></p><p>Počasneje se je OF širila na območju tomišeljske občine. V Tomišlju se je organizirano narodnoosvobodilno gibanje začenjalo s prihodom Janeza Osvalda, ki je po partijski liniji v mesecu avgustu prišel k Brancljevim v tomišeljski zaselek Podkraj. Njegova naloga je bila organizirati OF v kraju in vzdrževati zvezo med partizanskimi enotami na krimsko-mokrškem območju in Ljubljano ter v te enote pošiljati novince, ki so jih iz Ljubljane pošiljali v partizane. Pri tem delu mu je pomagal, pozneje pa ga tudi nadomeščal Jože Brancelj - Marostar. Zveza za OF je postala gostilna pri Anzelcu v Podkraju; tu so bili tudi sestanki, enako tudi v gostilni Zalar, kjer jih je organiziral Osvald. Udeleževali so se jih tudi M. Škraba, Jože Podržaj in Janez Japelj. Med prvimi aktivisti poleg Jožeta lahko omenimo še brata Alojza Branclja iz Podkraja, kmalu pa so se v tem zaselku v OF vključili tudi sosedje Ambroževi in Štrumbljevi. Alojz Ambrož - Branko, ki je takrat služil za hlapca v Ljubljani, je bil eden prvih partizanov tega območja (že od 17. 1. 1942). V Tomišlju samem so bili aktivisti Janez Mavec - Gričar in Johan Mavec - Jernejčkov, Anton Kumše - Gostiša, Tone Šuštaršič - Primožev, Franc Šuštaršič - Žerovcev, Tone Škraba, Franc Jankovič, Ivana in Janez Svete ter družine Susman, Primož, Peršin, Grum in Zalar.<a class="link_ref" href="op.html#ftn.291" title="291KOZ SZDL VičRudnik Jože Brancelj Pripombe o.c. str. 1 M. Škraba Razvojna pot OF str. 7 isti Razvoj OF v letu 1941 o.c. Naša ..."><sup>291</sup></a></p><p>V Vrbljenah lahko krepitev OF povežemo tudi z aktivnostjo Jožeta Mazovca iz Sostrega, člana KPS in delavca v Tobačni tovarni, ki je od začetka 1942 prihajal na sestanke kot aktivist OF. Tu sta delala tudi Franc Podlipec in Ivan Alič z Ižanske ceste, prihajali pa so tudi Janez Japelj, Jože Podržaj in Ivan Kumše, ki je bil tesar v Ljubljani. Na prve sestanke, ki so bili od septembra dalje v gostilni Furlan, so prihajali tudi Janez Osvald, Jože Brancelj in Matija Škraba. Toda število pripadnikov OF se je le počasi večalo. Med prvimi aktivisti so tudi tu bili nekdanji člani DKFD: Martin Furlan, Anton in Karel Kumše - Ruparjeva, Jože Modic - Švigljev, Anton Modic - Mlinov, Ivan Grebenc - Kocjanov, Franc Lesica - Lesička, Franc Lesica – Francetov in Jože Kobal, pri katerem je bila javka za zbiranje hrane, namenjene Krimskemu bataljonu.<a class="link_ref" href="op.html#ftn.292" title="292A. Kumše o.c. str. 29 si. M. Škraba Razvojna pot OF o.c. str. 9 sl. KOZ SZDL VičRudnik Pripombe h kroniki A. Kumše o.c."><sup>292</sup></a></p><p>V Strahomeru je bilo širjenje narodnoosvobodilnega gibanja povezano z Jožetom Mazovcem in delom posameznih članov rajonskega odbora OF oziroma njegovih <span class="pagebreak" id="pb.110">110</span>posameznih članov, med njimi tudi Janeza Japlja. S slednjim je bil že zgodaj povezan Tone Mislej, eden prvih pristašev OF v vasi. Mislejeva družina, priseljena s Primorske, mati Franca in sin Tone, je bila od vsega začetka protiokupatorsko razpoložena ter je postala žarišče in baza OF v vasi. Njej lahko priključimo družino Božič-Ciljni, zlasti očeta Matijo in sina Feliksa, ki je prihajal v Strahomer iz Ljubljane in bil od oktobra 1941 eden izmed štirih partizanov, ki so bili tedaj na Krimu. Občasni sestanki z njimi so bili pri Mislejevih in Božičevih, kjer je bila tudi javka. Član družine Matija - Branko, po vojni polkovnik JLA v pokoju, je že avgusta prenašal orožje prek Ljubljanice iz Podsmreke in vzdrževal zvezo z bratom Feliksom in z Mislejem. Poleg teh so kot aktivisti v Strahomeru že tega leta delovali Peter Kraljič - Prunkov, Anton Kraljič, ki je bil rajonski kurir, in Mislejev sošolec Jakob Modic. Sem štejemo tudi Franca Grebenca - Zdražbo, tkalca, v katerega hiši so se zbirali fantje iz Strahomera in Vrbljen. Pri njem so bili tudi sestanki OF. Aktivisti oziroma pristaši OF so kmalu postali tudi Franc Modic, Anton Tancek in njegov brat Jože - Švigljeva, Alojz Susman - Juhov, Franc Susman, Anton Močnik, Alojz Pikovnik in še drugi.<a class="link_ref" href="op.html#ftn.293" title="293A. Kumše o.c. str. 30 sl. M. Škraba Razvojna pot OF o.c. str. 10 sl. KOZ SZDL VičRudnik M. Božič  Branko Predlogi k gradivu ..."><sup>293</sup></a></p><p>Tudi v Brestu so bili prvi pristaši in aktivisti OF iz vrst članov DKFD in gasilcev. Med najbolj dejavne in narodnoosvobodilnemu gibanju ter OF zveste lahko štejemo Jožeta Permeta, Franca in Jakoba Modica, Jožeta Preka, Slavka Peršina, Jožeta Požarja, Jožeta Šuštaršiča, Franca Zalarja, njegovega nečaka Slavka Šteblaja in druge. Iz Bresta je bil tudi Matija Škraba, aktivist, terenec, partizan in sekretar rajonskega odbora OF-Barje. Njegova mati, brat Peter in drugi sorodniki so bili ves čas aktivni pripadniki narodnoosvobodilnega gibanja.<a class="link_ref" href="op.html#ftn.294" title="294A. Kumše o.c. str. 31 M. Škraba Razvojna pot OF o.c. str. 7 sl. M. Božič  Branko Predlogi k gradivu o.c."><sup>294</sup></a></p><p>V Gornjem Igu so bili med prvimi aktivisti že od oktobra naprej člani družine Čampa (oče Ludvik, mati Alojzija in otroci Ludvik, Pavel, Mirko, Danica in Slavka) in družine Likovič (Ivana, Pavla in Marija).<a class="link_ref" href="op.html#ftn.295" title="295ZB Iška vas  Seznam terencev."><sup>295</sup></a></p><p>V povezavi s širjenjem OF se pojavlja vprašanje, kdaj so na obravnavanem območju v posameznih vaseh nastali terenski odbori OF. Pisanih dokumentov o tem nimamo, mnenja posameznih udeležencev narodnoosvobodilnega gibanja o tem vprašanju pa so zelo različna. Po trditvah nekaterih naj bi TOOF nastajali že zgodaj, od julija 1941 dalje in naj bi bili do novembra/decembra že v vseh vaseh razen v manjših zaselkih. Po mnenju drugih so nastajali šele od pozno jeseni 1941 pa vse do pomladi 1942. TOOF v Tomišlju in Brestu naj bi v času osvobojenega ozemlja na območju podkrimskih vasi nastala šele v maju. Zdi se, da je drugo mnenje bližje resnici in so res šele takrat <span class="pagebreak" id="pb.111">111</span>dozorevali pogoji za forumsko organiziranost OF v obravnavanih vaseh, torej za nastanek TOOF.<a class="link_ref" href="op.html#ftn.296" title="296Za prvo M. Škraba Razvojna pot OF o.c. str. 713 in A. Kumše o.c. str. 2831 za drugo pa ustne in pisne izjave Janeza Japlja M..."><sup>296</sup></a></p><p>Če so časi nastajanja TOOF v podkrimskih vaseh vprašljivi oziroma so mnenja različna, se glede sestave pravzaprav z redkimi izjemami strinjajo vsi. Na Igu, kjer naj bi TOOF nastal pred koncem leta 1941, je bil sprva za krajši čas njegov sekretar Franc Repar, na prehodu v leto 1942 pa ga je zamenjal Tone Šenk, ki se je kot lesni manipulant lahko bolj neovirano gibal po terenu in deloval bolj konspirativno. Člani odbora so bili Janez Jakič, Tine Kocmur kot predstavnik krščanskih socialcev, Tone Hitejc kot bivši jugoslovanski oficir (v narodnoosvobodilnem gibanju na Igu je bilo več bivših oficirjev) in Franc Brezovnik, ki je opravljal blagajniške posle. V Iški Loki, kjer je bil po M. Škrabi TOOF ustanovljen v novembru 1941, je njegov sekretar postal Jože Jere, člani so bili Alojz Kumše, Franc Repar, Andrej Znidaršič, ki pa je kmalu opustil delo za OF, in brata Župec. V Mateni je bil prvi sekretar TOOF, ki ga Škraba postavlja že v avgust, Martin Pirc, ki ga je pozneje pobila črna roka, člani pa Vilko Ukmar, Franc Uršič, Ivan Furlan, tudi žrtev črne roke, in Ivan Kramar, ki je v marcu 1942 odšel v partizane (torej je pred tem časom odbor že obstajal), njegovo delo pa je nadaljevala sestra Nežka, ter končno Jakob Podlipec, ki se je pred veliko italijansko ofenzivo tudi priključil partizanom. V Dobravici, Kotu, Kremenici, Stajah in na Sarskem do ustanovitve TOOF iz različnih vzrokov (manjša naselja in še kaj) ni prišlo. Tu je rajonski odbor delal z zaupniki. V Dobravici je bila najprej zaupniška družina Lešnjak, katere sin Rudolf se je v OF vključil že leta 1941, sestra Angela pa je od leta 1943 delala na rajonu. Pozneje, v letih 1943/44 je to nalogo prevzela družina Ciber, katere poglavar je umrl v internaciji 19. decembra 1943. V Kremenici je bil zaupnik Anton Garvas, ki je bil ob italijanski ofenzivi interniran na Rabu. Na Sarskem je bil zaupnik najprej Franc Boltežar, katerega sin Franc je bil delavec v Tobačni tovarni. Pozneje je bila zaupniška družina krojača Štrumblja, s katerim se je M. Škraba povezoval; njegova sestra Angela je bila pri partizanih. V Stajah je bil zaupnik Miha Ponikvar, katerega sin Miha je bil že od maja 1942 pri partizanih, sina Alojza in hči Marijo je pozneje ubila črna roka. Zaupniška družina je bila tudi rodbina Lah.<a class="link_ref" href="op.html#ftn.297" title="297M. Škraba Razvojna pot OF o.c. str. 713 isti pisna izjava z 12. 10. 1989."><sup>297</sup></a></p><p>Na območju sedanje KS Iška vas je bil ustanovljen TOOF samo v Iški vasi. V njem je bila zastopana tudi Iška (Mala vas). Zaselek Gornji Ig ni imel možnosti za tak odbor, poleg tega je bil kmalu požgan, prebivalci pa preseljeni na Ig in drugam. V Iški vasi naj bi po mnenju M. Škrabe prišlo do nastanka TOOF že julija 1941. Čas je odločno prezgoden. Po izjavi Janeza Japlja, organizatorja oziroma najpomembnejšega <span class="pagebreak" id="pb.112">112</span>aktivista OF v Iški vasi, tako kmalu nikakor niso mislili na forumsko organiziranost. Pomembna jim je bila pripadnost OF in širjenje narodnoosvobodilnega gibanja. Ob zaupniškem sistemu so delovali kot celota, katere povezanost je utrjevala stara vez članov DKFD. Do TOOF je po njegovem prišlo šele proti koncu novembra ali celo v decembru 1941. Njegov prvi sekretar je bil Janez Japelj - Mihčev, vendar ga je približno po mesecu dni zamenjal sorodnik Jože Japelj. Odborniki so bili Jože Podržaj, Miha Kernc, Ivan Žagar - Prodnarjev, Janez Kramar ter od konca leta še Franc in Janez Mazi iz Iške. Škraba je med odbornike štel tudi Antona Župca - Štefanovega;<a class="link_ref" href="op.html#ftn.298" title="298Ustna izjava Janeza Japlja piscu  1988 febr. M. Škraba Razvojna pot OF o.c. str. 11 sl. isti Dogodki nepopoln tipkopis  1975..."><sup>298</sup></a> morda sta bila že tedaj člana tudi Jože Šivec in Anton Rupert.</p><p>Na ozemlju današnje KS Tomišelj so v vseh štirih vaseh nastali TOOF, vendar nikakor ne tako zgodaj, kakor trdita M. Škraba in A. Kumšetova. Tu je organizacijska mreža OF še vse do začetka leta 1942 slonela na zaupnikih in trojkah. Tako je v Strahomeru še v decembru nastal aktiv OF, ki so ga sestavljali Frančiška Mislej, Matija Božič st. in verjetno Franc Modic ter Anton Močnik. Trojka je delovala ob podpori Janeza Japlja in za OF pridobila družine Janeza in Jožeta Susmana, Jerneja Viranta - Bernarda, Frančiške Glavanove, Toneta Močnika, Franca Modica in Toneta Tancka.<a class="link_ref" href="op.html#ftn.299" title="299M. Škraba Razvoj OF v letu 1941 prav tam."><sup>299</sup></a> Njena obveza od konca leta 1941 je bilo tudi oskrbovanje s hrano skupine štirih partizanov s Feliksom Božičem, ki je dal pobudo za aktiv. Tabor je skupina imela na Krimu na Malinovcu oziroma Sv. Ani-Boršt.<a class="link_ref" href="op.html#ftn.300" title="300Ustna izjava M. Božiča  Branka piscu  1987 dec."><sup>300</sup></a> Podobno je delovala OF v Vrbljenah, kjer so trojko sestavljali Martin Furlan, Anton Kumše - Ruparjev in Anton Modic - Mlinov.<a class="link_ref" href="op.html#ftn.301" title="301A. Kumše NOB v občini Tomišelj o.c. str. 29 sl. ista Pripoved neke dobe o.c. str. 13."><sup>301</sup></a> V obeh vaseh so obstajali tudi zaupniki OF. M. Božič - Branko trdi, da nista niti Anton Mislej, aktivist OF, niti brat Feliks Božič nikoli v letu 1941 omenjala TOOF za Strahomer. Ker je bilo podobno stanje kakor v Strahomeru tudi v Vrbljenah, je verjetno res, kakor domneva, da sta v obeh vaseh nastala TOOF šele enkrat do konca meseca marca 1942.<a class="link_ref" href="op.html#ftn.302" title="302KOZ SZDL VičRudnik M. Božič  Branko Predlogi k gradivu o.c."><sup>302</sup></a> Vsekakor drži, da so TOOF v Tomišlju in Brestu izvolili šele v maju 1942 po osvoboditvi Iga in nastanku velikega svobodnega ozemlja, ki je segalo do predmestij Ljubljane.</p><p>Podobno kot se razlikujeta pri navajanju datuma nastanka TOOF, se M. Škraba in A. Kumše ne strinjata tudi glede članov odborov v teh vaseh. Za Strahomer niti Škraba niti Kumšetova ne navajata časa nastanka TOOF, vendar se da razbrati, da ga postavljata še v leto 1941. Po Škrabi je bil prvi sekretar odbora Anton Kraljič, mizarski <span class="pagebreak" id="pb.113">113</span>pomočnik, ki je delal na Uršičevem štradonu in je zato bil tudi rajonski kurir, odbornika pa njegov brat Peter (oba sta bila nato do velike italijanske ofenzive v partizanih, od pomladi 1943 pa v vaški straži) in Jože Primožič; vsi naj bi pod vplivom kaplana Štefana Kraljiča prešli med vaške stražarje. Po Kumšetovi so bili odborniki »Franc Modic, Anton Tancek in brat Jože - Švigljeva, Alojz Susman - Juhov, Anton Močnik, Franc Susman, Alojz Pikovnik, Anton Kraljič, Frančiška Glavan in drugi.« Dejstvo, da je bil med odborniki Alojz Susman, ki je bil spomladi 1942 poveljnik NZ v vasi, in pa večje število »odbornikov«, ki jih našteva Kumšetova, podpirajo Božičevo mnenje, da je TOOF v Strahomeru nastal šele do konca marca 1942.<a class="link_ref" href="op.html#ftn.303" title="303M. Škraba Razvojna pot OF o.c. str. 10 isti pisna izjava 12. 10. 1989 A. Kumše NOB o.c. str. 30 sl. ista Pripoved o.c. str. ..."><sup>303</sup></a></p><p>Za Vrbljene daje Škraba samo seznam odbornikov TOOF, ne pove pa, kdaj naj bi bil ustanovljen. Kumšetova nastanek zgoraj omenjene trojke, nastale v avgustu leta 1941 označuje za vaški odbor OF. Oba kot sekretarja TOOF navajata Martina Furlana kot odbornike pa Jožeta Modica - Švigljevega, Antona Modica - Mlinovega, Ivana Grebenca - Kozjanovega in Franca Lesico - Lesička, ki so ga Italijani ustrelili julija 1942 v Lapušni dolini. Kumšetova poleg njih kot odbornike navaja še Antona Kumšeta in njegovega brata Karla ter Franca Lesico - Francetovega.<a class="link_ref" href="op.html#ftn.304" title="304M. Škraba o.c. str. 10 isti pisna izjava z 12. 10. 1989 A. Kumše o.c. str. 29 sl. ista Pripoved str. 13."><sup>304</sup></a></p><p>Za Tomišelj oba trdita, da je bil TOOF ustanovljen že avgusta 1941. Člani odbora po Škrabi so bili Janez Mavec - Gričar kot sekretar, Johan Mavec - Jernejčkov, Anton Kumše - Gostiša, Fran Šuštaršič - Žerovcev, Anton Šuštaršič - Primožev in Jože Tehovnik. Proti koncu leta 1941 naj bi se jim priključila še Tone Škraba in Franc Jankovič. Po njegovi zadnji izjavi (12. 10. 1989) je TOOF v začetku imel naslednje člane: Anton Šušteršič (sekretar), Janez Mavec, Anton Kumše, Johan Mavec in Franc Jankovič; v maju 1942 izvoljeni TOOF so sestavljali Janez Mavec (sekretar), Anton Kumše, Franc Šuštaršič, Johan Mavec, Jože Tehovnik in Anton Škraba. Toda Kumšetova kot sekretarja navaja Antona Kumšeta - Gostišo, kot odbornike pa Janeza Mavca, Johana Mavca, Franca Šuštaršiča - Žerovcevega in Antona Šuštaršiča - Primoževega (ne pa Tehovnika, Škrabe in Jankoviča). Dejstvo, da oba med odborniki navajata Franca Šuštaršiča, ki je bil izvoljen šele maja 1942, nekako potrjuje, da so odbor, ki so ga Italijani po ofenzivi julija v celoti postrelili, res izvolili v maju 1942. </p><p>TOOF Brest naj bi po Škrabovem mnenju nastal že »nekako avgusta«, po trditvi Kumšetove pa v septembru 1941; izvoljen pa je bil maja 1942. Oba kot sekretarja navajata Jožeta Permeta, kot odbornike pa Jožeta Požarja, Slavka Peršina in Franca Modica. Škraba poleg njih našteva še Ivana Šviglja in Jožeta Šuštaršiča, Kumšetova pa <span class="pagebreak" id="pb.114">114</span>Jožeta Preka, Janeza Kumšeta in Antona Šuštaršiča. Julija 1942 so Italijani postrelili vse odbornike, ki jih omenja Škraba, razen sekretarja Permeta.<a class="link_ref" href="op.html#ftn.305" title="305M. Škraba o.c. str. 7 sl. isti pisna izjava 12. 10. 1989 A. Kumše o.c. str. 31 ista Pripoved str. 15. Škraba pri v maju izvo..."><sup>305</sup></a></p><p>Podobno kakor povsod drugje so se tudi TOOF v podkrimskih vaseh vključili v izvrševanje nalog OF in narodnoosvobodilnega gibanja. Razširjali so propagandno literaturo, pridobivali nove pristaše, seznanjali prebivalstvo z NOB, uspehi partizanov in zaveznikov ter krepili njihovo pripadnost OF. Pospeševali so zbiranje orožja, streliva in vojaške opreme. Zbirali so denar za OF, za posojilo svobode in pobirali narodni davek. Za potrebe partizanskih enot na svojem območju so zbirali hrano, oblačila in obutev pa tudi obveze. Za vse to so postavljali zaupnike in določali javke. Mokrška četa je bila tesno povezana z OF v Iški vasi, kjer so partizani ponavadi poiskali Janeza Japlja ali Janeza Šteblaja. Tu je mladina zbrala toliko orožja, da so bili oktobra vsi borci oboroženi – bilo jih je okoli 60. Tabor na Mokrcu so oskrbovale bližnje vasi, tudi vasi pod Krimom. Ranjene ali bolne partizane so prevzemali v oskrbo kmetje v okoliških vaseh, ki so bili aktivisti OF. Za šolski tabor v Zali so orožje, hrano in oblačila priskrbele predvsem barjanske vasi. Lastnik iškega mlina je veliko moke poslal v tabor in je zanj pekel tudi kruh.<a class="link_ref" href="op.html#ftn.306" title="306S. Semič  Daki Najboljši so padli I str. 39 59 78 82."><sup>306</sup></a> Sodelovali so tudi kot zveza za preskrbovalni kanal, po katerem so potovali hrana, oblačila, sanitetni material itd. iz Ljubljane v partizane po železnici. Tako so tudi neposredno pred veliko italijansko ofenzivo julija 1942 aktivisti podkrimskih vasi pri Verdu raztovarjali nekaj vagonov take pošiljke iz Ljubljane in vse odnesli proti Krimu. Večino tega materiala so nato med ofenzivo odkrili Italijani in ga zasegli.<a class="link_ref" href="op.html#ftn.307" title="307Ustna izjava Janeza Japlja avtorju."><sup>307</sup></a> Zbirali so tudi podatke o okupatorju in domačih nasprotnikih narodnoosvobodilnega boja, prenašali obveščevalna sporočila partizanom, opravljali kurirske posle, bili v več ali manj rednih zvezah z rajonskim odborom OF Barje in skrbeli za zveze nasploh. TOOF so postali množična baza narodnoosvobodilnega gibanja in boja ter trdno zaledje za oskrbovanje in obnavljanje partizanskih enot. Posebej so prav v povezavi s tem skrbeli za organiziranje vaške oziroma Narodne zaščite.</p><p>Vzporedno s širjenjem in krepitvijo narodnoosvobodilnega gibanja se je znotraj OF začela v podkrimskih vaseh uveljavljati tudi Narodna zaščita (NZ), ki je bila ena izmed značilnih oblik boja slovenskega ljudstva proti okupatorju. NZ se je najprej pojavila v tovarni Saturnus v Ljubljani. Prvo pobudo za vzpostavitev NZ kot posebne polvojaške organizacije po vsej Sloveniji je dal CK KPS v septembru 1941, 17. oktobra pa sta IOOF in glavno poveljstvo (GP) izdala odlok o ustanovitvi NZ v okviru OF <span class="pagebreak" id="pb.115">115</span>in jo kot sestavni del oboroženih sil podredila GP.<a class="link_ref" href="op.html#ftn.308" title="308Zbornik VI1 dok. št. 48 M. Mikuž NOB I str. 202 D. Bravničar O nekaterih značilnostih osvobodilnega boja v Sloveniji 1941 o ..."><sup>308</sup></a> Njena temeljna naloga je bila obramba slovenskega naroda pred okupatorjevim nasiljem (npr. izseljevanjem), a neposredna dejavnost je bila zelo raznovrstna.<a class="link_ref" href="op.html#ftn.309" title="309Zgodovina Slovencev Ljubljana 1979 str. 756 J. Komar Narodna zaščita  naša zaledna vojska Delo  1961 april 24."><sup>309</sup></a> V začetku je bila prva naloga NZ varovati prebivalstvo kraja pred okupatorjevim nasiljem, ki se je prvič zaostrilo ravno v septembru 1941. Kmalu so se njene naloge razširile. NZ je bila dolžna vsestransko pomagati partizanski vojski, sodelovati v njenih akcijah, rušiti prometne poti in napeljave, opravljati obveščevalno službo, varovati prebivalce kraja tudi pred izdajalci in ovaduhi ter roparji in tatovi, opravljati kurirske posle, varovati funkcionarje na poti itd. NZ pa je bila tudi vir žive sile partizanskih čet, čeprav v letu 1941 še ni bilo večje agitacije za odhod v partizane.</p><p>Po odloku o NZ se je začela NZ množično razvijati tudi v podkrimskih vaseh. Eden prvih njenih organizatorjev v podkrimskih vaseh je bil Jože Podržaj, ki je bil po partijski liniji že v Tobačni tovarni odgovoren za vojaške zadeve in zadolžen za organizacijo zaščite. Načeloval je NZ v barjanskem rajonu. Ob njem moramo kot organizatorja NZ poudariti tudi Jožeta Mazovca - Tineta Dolgana, politična voditelja pa sta bila M. Škraba in Janez Japelj. Po neki vesti je pod vodstvom Škrabe, Podržaja in Japlja že septembra delovala vaška zaščita, predhodna oblika NZ, v Črni vasi in Iški vasi.<a class="link_ref" href="op.html#ftn.310" title="310J. Kramar o.c. str. 70."><sup>310</sup></a> Od oktobra 1941 do februarja 1942 je bila NZ vzpostavljena in organizirana v večini največjih podkrimskih vasi (Iški vasi, Mateni, Brestu, Vrbljenah, Strahomeru, Tomišlju, Iški, vsekakor tudi Igu).</p><p>V Iški vasi, kjer je bila NZ zelo dejavna in je že oktobra štela za dve desetini mož, so bili njeni najvidnejši člani Janez in Jože Japelj, Tone Župec - Klančarjev, ki ga je po osvoboditvi slučajno ustrelil soborec, Alojz in Franc Podržaj, Alojz in Jože Škulj, Franc Štembalj, Franc in Janez Intihar, Alojz Škraba, Tone Rupert, ki je posebej odgovarjal za obveščevalno službo, Pavel Petrovčič, Tone Župec - Štefanov, ki je bil prva žrtev italijanskega nasilja 18. 3. 1942, Tone Cimperman, Martin Žagar - Malnarjev in Ivan Žagar - Prodnarjev; po Jožetu Podržaju je njen vodja postal Franc Mencej, vojni uradnik starojugoslovanske vojske.</p><p>V Mateni je bil komandir NZ Jakob Podlipec, zelo dejavni člani pa Ivan Furlan, Ivan Kramar in Franc Uršič, ki je nato umrl v internaciji. V Vrbljenah je bil prvi komandir NZ Karel Kumše, sodelovali pa so še Anton Kumše, Ivan Lesica, Franc Lesica <span class="pagebreak" id="pb.116">116</span>in Ivan Grebenc. V Strahomeru je NZ vodil Jože Modic, ki ga je nato zamenjal Alojz Susman (že v maju), v tej vasi je bil dejaven tudi Karel Kumše. V Iški je bil komandir NZ Franc Mazi, ob njem sta bila zelo aktivna Janez Mazi in Franc Žagar. V Brestu in Tomišlju je obstajala NZ in bila tudi aktivna, vendar njenih članov ne poznamo, verjetno so to bili vsi tamkajšnji aktivisti OF.<a class="link_ref" href="op.html#ftn.311" title="311O Narodni zaščiti v podkrimskih vaseh glej R. Traven NZ na področju Barja pri Ljubljani (po izjavi Jožeta Podržaja) v IZDG M..."><sup>311</sup></a> Na Igu so bili prvi člani NZ Jule Škraba, Martin in Franc Naglič ter Ivan Železnikar.<a class="link_ref" href="op.html#ftn.312" title="312Izjava Franca Škrabe  Frenka z Iga."><sup>312</sup></a></p><p>Vsi člani NZ so zaprisegli. Zaprisego so po vaseh pripravili člani rajonskega vodstva OF. V podkrimskih vaseh je prva prisegla NZ v Iški vasi. Po izjavi Janeza Japlja, ki je opravil svečani akt zaprisege kot član rajonskega odbora OF Barje, so pripadniki prisegli ali konec leta 1941 ali celo v začetku 1942 v Župčevem (Štefanovem) hlevu.<a class="link_ref" href="op.html#ftn.313" title="313Ustna izjava Janeza Japlja piscu podobno trdi tudi Franc Intihar  glej izjavo v KOZ SZDL VičRudnik."><sup>313</sup></a> Toda Jože Podržaj trdi, da je bila zaprisega zaščitnikov že septembra v hlevu Antona Žagarja, pri Podlipčevih – kar ne drži, ker je bila zaprisega najprej pri Antonu Župcu – in da je bilo tam okoli 16 mož.<a class="link_ref" href="op.html#ftn.314" title="314R. Traven o.c. V pisni izjavi Matija Škraba 31. 10. 1989 pritrjuje mnenju Jožeta Podržaja toda hkrati pravi da je bila v Išk..."><sup>314</sup></a> Tej prisegi so nato sledile še zaprisege članov NZ po drugih vaseh (najprej Vrbljene itd.). Zdi se, da so člani NZ zaprisegali šele po pravilniku o NZ, ki ga je glavno poveljstvo izdalo 24. januarja 1942 (z dodatnim tolmačenjem 23. aprila 1942).<a class="link_ref" href="op.html#ftn.315" title="315D. Bravničar o.c."><sup>315</sup></a></p><p>NZ v podkrimskih vaseh je kot sestavni del OF od vsega začetka opravljala naloge, ki jih je pred njo postavljalo narodnoosvobodilno gibanje. Člani NZ so zbirali hrano in orožje za partizane, sami so bili tudi dobro oboroženi in so imeli celo več puškomitraljezov. Nekateri so orožje hranili doma, drugi v skupnem skladišču. Že v oktobru je NZ iz Iške vasi v skladu s svojimi dolžnostmi uvedla nočno patruljno službo in dnevno opazovalnico. Temu so nato sledili tudi po drugih vaseh.<a class="link_ref" href="op.html#ftn.316" title="316M. Škraba Razvojna pot OF o.c. str. 7 sl. 8 sl."><sup>316</sup></a> Patrulje dveh mož so se redno menjavale. Nadzirale so območje od Iške vasi do Strahomera, pa do Kota in Staj ter do Škrilja, kjer so se povezovali s tamkajšnjo NZ. Imeli so redne zveze s četo na Mokrcu in s šolskim taborom v Iški (v Zali), partizane so obveščali o premikih sovražnika in zbiranju njegovih vojaških sil. NZ je spremljala nove borce prek svojega ozemlja v partizansko četo ali šolski tabor. Ilegalna pot v Molniško in Mokrško četo ter v Krimski bataljon je potekala iz Ljubljane po Ižanski cesti ali od <span class="pagebreak" id="pb.117">117</span>šole na Barju po barjanskih poljanah ali med Igom in Pijavo Gorico ali prek Tomišlja, kjer je bila organizirana, kakor že vemo, javka pri Brancljevih in Stanku Anzelcu.<a class="link_ref" href="op.html#ftn.317" title="317R. Traven o.c. J. Kramar o.c. str. 223 sl."><sup>317</sup></a> Zaščitniki so izvedli tudi številne druge akcije. Rušili so telefonske napeljave na Barju in v podkrimskih vaseh ter uničili transformator med Mateno in Vrbljenem. Ko je decembra 1941 Ivan Jevc - Čufi s spremljevalcem Alojzom Musarjem z rešilcem pripeljal v ljubljanski bolnici zbran sanitetni material, so ga prevzeli zaščitniki iz Iške vasi, ki jih je vodil Janez Japelj, in ga posredovali partizanom.</p><p>Ob ustrelitvi poveljnika Krimskega bataljona poročnika Ljuba Šercerja in njegovih petih borcev je član CK KPS in sekretar OOOF Ljubljana 21. decembra 1941 naročil rajonskemu sekretarju M. Škrabi, naj organizira skupino, ki bi tega dne zvečer postavila zasedo pri strelišču na Dolenjski cesti v Ljubljani, kjer so predvidevali, da bodo Italijani izvršili smrtno kazen. Naloge zaščitniki niso mogli opraviti, ker je bilo strelišče zelo zastraženo. Šercerja in soborce pa so ustrelili, kakor že vemo, 22. decembra 1941 zjutraj v kamnolomu v Rantah med Tomišljem in Vrbljenem.<a class="link_ref" href="op.html#ftn.318" title="318M. Škraba Šest vencev Iz kronike Iške vasi Naša komuna 1980 dec. 22. T. Ferenc Fašisti brez krinke str. 255 op. 8."><sup>318</sup></a> O ustrelitvi je rajonskega sekretarja obvestil rajonski kurir Anton Kraljič iz Strahomera. Janez Japelj je po izjavi Antona Ruperta, verjetno na pobudo M. Škrabe, kot odgovor na ta okupatorjev zločin zadolžil člane NZ svoje vasi, naj okrasijo kraj ustrelitve. V hiši Janeza Kramarja v Iški vasi so spletli šest vencev, pripravili gesla in zastavo ter v noči na 24. december nalogo res opravili. Akcijo je z oboroženimi člani NZ zaščitil Jože Podržaj.<a class="link_ref" href="op.html#ftn.319" title="319M. Škraba dopis M. Rutarju  1987 dec. 23. isti Šest vencev o.c. R. Traven o.c. A. Kumše o.c. ista Pripoved str. 22. J. Krama..."><sup>319</sup></a></p><p>Dejavnosti in pomena NZ se je okupator zavedal že v oktobrski ofenzivi proti Krimskemu bataljonu. Poveljnik divizije sardinskih grenadirjev general Taddeo Orlando je v svojem poročilu poročal poveljstvu 11. armadnega zbora tudi naslednje: </p><blockquote class="quote"><p>»… zlasti kmetje, ki so zbrani v Vaški zaščiti in ki so prisegli osvobodilni fronti, nudijo upornikom zatočišče, jih oskrbujejo z živili, orožjem in razstrelivom, sodelujejo pri napadih in streljajo na naše moštvo iz svojih hiš ter obveščajo takoj upornike o prihodu naših čet …« </p></blockquote><p>Del tega je vsekakor veljalo tudi za NZ v podkrimskih vaseh. Do prvih mesecev leta 1942 se je narodnoosvobodilno gibanje v večini podkrimskih vasi že krepko utrdilo. OF je do tedaj skoraj povsod dobila forumsko organiziranost v TOOF in dobro urejene, oborožene in zaprisežene vaške enote NZ; hkrati je v svoje vrste pritegnila velik del prebivalstva, ki je bilo pod vplivom klerikalne stranke, a se je opredeljevalo za narodnoosvobodilno gibanje. Nikakor ne smemo pozabiti, da so v posameznih <span class="pagebreak" id="pb.118">118</span>vaseh poleg še neopredeljenih obstajali kar številni OF in narodnoosvobodilnemu gibanju nasprotni ljudje. Idejni nosilci in poznejši vodilni poveljniški kadri lokalnih vaških straž niso nastali čez noč v času po maju 1942 oziroma v času velike italijanske ofenzive. Ta pripravljalna stopnja narodnoosvobodilnemu gibanju nasprotnih sil je tudi v podkrimskih vaseh rasla od tistega trenutka dalje, ko so se vodstvo SLS in predstavniki drugih strank odločili za politiko sodelovanja z okupatorjem, medtem ko je šla Osvobodilna fronta v oborožen odpor in boj proti njemu. O tem zgovorno govori dogodek, ki ga opisuje Matija Škraba. V novembru 1941 je namreč srečal tomišeljskega župnika J. Murna na Ižanski cesti. Ker sta se poznala, je Škraba z njim navezal pogovor o lojalnosti oziroma sodelovanju z OF. Župnik je pri tem sprva molčal, nato pa nenadzorovano izbruhnil in dejal, da ga je OF obsodila na smrt in se hitro oddaljil od začudenega rajonskega sekretarja.<a class="link_ref" href="op.html#ftn.320" title="320KOZ SZDL VičRudnik M. Škraba Kronološko opisovanje."><sup>320</sup></a> Podobno so sodelovanje z OF zavrnili tudi mnogi izmed do tedaj prevladujočega klerikalno usmerjenega prebivalstva (pripadniki Slovenskih fantov in deklet ter prosvetnih društev, predstavniki SLS na vasi in že obstoječi pripadniki Slovenske legije), ki so jih aktivisti OF skušali pridobiti za narodnoosvobodilno gibanje.</p></div></div><div class="ss2" id="index-body.1_div.2_div.3"><div class="pagebreak" id="pb.119">[119]</div><h2><span class="head">Polet narodnoosvobodilnega boja v prvi polovici leta 1942</span></h2><div class="ss3" id="index-body.1_div.2_div.3_div.1"><h3><span class="head">Porast partizanstva na območju podkrimskih vasi </span></h3><p>Po zlomu Krimskega bataljona, katerega nevarnost za okupatorja je dobro presodil general Robotti, je z dotokom novih borcev, predvsem iz Ljubljane, ki so prihajali po kanalih prek ižanskega ozemlja, do začetka leta 1942 na krimsko-mokrškem območju zrasla nova partizanska enota. Takoj prve dni leta 1942 je bil ustanovljen nov bataljon, ki je nosil ime po L. Šercerju. Njegov zimski tabor je bil na Kožljeku. Prva večja akcija novega bataljona je bil napad na železniško postajo Verd. Nanj so Italijani v začetku februarja takoj odgovorili z napadom na bataljon, ki se je moral umakniti v Loško dolino. Tu se je bataljon iz taktičnih potreb razdelil. Prva polovica (1. in 2. četa) pod poveljstvom S. Semiča - Dakija se je pomaknila na Račno goro in nato na Travno goro. Druga polovica (3. in 4. četa), ki jo je vodil Bojan Polak - Stjenka s političnim komisarjem Antejem Novakom se je vrnila na območje Mokrca in Krvavih peči ter se utaborila v gozdni koči na Mokrcu. Toda tudi tu ni mirovala dolgo. </p><p>Italijanski okupator je takrat namreč na vse akcije OF in partizanskih enot naglo odgovarjal s političnimi in vojaškimi protiukrepi. Ker je oktobrska ofenziva proti Krimskemu bataljonu pokazala premajhno učinkovitost civilne oblasti v boju proti uporu slovenskega ljudstva, je Mussolini na pobude vojaškega poveljstva v Ljubljanski pokrajini 19. januarja 1942 s posebnim odlokom Italiji priključeno Ljubljansko pokrajino razglasil za operacijsko ozemlje. S tem je skrb za javni red in njegovo obrambo prešla na vojaško oblast. Robotti se je s svojim štabom iz Planine v marcu 1942 preselil v Ljubljano in v povezavi z zgornjim odlokom dobil zelo široka pooblastila.<a class="link_ref" href="op.html#ftn.321" title="321IZDG F 660IVl  Decreto del Duce  La difesa dellordine pubblico è affidato allAutorità Militare  La modalità di impiego delle..."><sup>321</sup></a> S to spremembo lahko povezujemo tudi zamenjavo generala Ambrosia z generalom Mariom Roatto na poveljstvu 2. armade, pod katerega je spadalo ozemlje Ljubljanske pokrajine, Dalmacije in prefekture na Reki, kar se je zgodilo 25. januarja 1942. Kmalu za tem so <span class="pagebreak" id="pb.120">120</span>sledili še drugi okupatorjevi ukrepi proti OF. Ljubljano so po 22. februarju obdali z žično ograjo in številnimi bunkerji, v njej uvedli policijsko uro in začeli z racijami, ki so na tisoče ljudi vodile v internacijo, na sodišča, v ječe in na morišče. 19. marca so italijanske vojaške oblasti pozvale vse bivše jugoslovanske vojne osebe, naj se javijo, in jih internirale. Tudi v podkrimskih vaseh so poklicali bivše jugoslovanske oficirje, naj se javijo na karabinjerski postaji na Trneku na Igu. Večina je res prišla in so jih odpeljali v Ljubljano, od tam pa v taborišče v Padovi.<a class="link_ref" href="op.html#ftn.322" title="322V zvezi s tem je poveljstvo karabinjerjev ukazalo svoji nižji enoti naj aretira Feliksa Blaznika Ivana Černeta Antona Debevc..."><sup>322</sup></a> Med zadnjimi tovrstnimi ukrepi moramo omeniti še odlok o streljanju talcev 24. aprila; že nekaj dni pozneje so vojaške oblasti res ustrelile prvih šest talcev iz Radohove vasi.<a class="link_ref" href="op.html#ftn.323" title="323Zbornik VI2 št. 164."><sup>323</sup></a> Poveljstvo 11. armadnega zbora je med tem časom v februarju pripravilo osnutek strateškega operativnega načrta za nastope proti narodnoosvobodilnemu gibanju, ki je postopoma dobival končno vsebino. Značilnosti načrta s simboličnim nazivom »Primavera« (Pomlad) so bile: v novi situaciji splošnega odpora slovenskega ljudstva, ko italijansko oblast ogrožajo OF in partizanske enote, je nujno zbrati italijanske vojaške sile v manjše število obrambe sposobnih postojank; usposobiti je treba dobro oborožene premične udarne skupine za delovanje v prostoru med postojankami; z ofenzivnimi sunki uničevati živo silo partizanskih enot in z nasiljem streti odpor slovenskega ljudstva.<a class="link_ref" href="op.html#ftn.324" title="324IZDG F 660  1942 febr. 5 Zbornik VI2 št 139 prim. še IZDG F 661IV 2  1942 marec 14 in 15."><sup>324</sup></a></p><p>V povezavi z novo strategijo so vojaške oblasti s svojimi odločnimi nastopi odgovarjale na vsak nastop partizanov in jih povezovale z vedno strožjimi represivnimi ukrepi tudi proti civilnemu prebivalstvu. Na udar je prišel tudi polbataljon L. Šercerja na Mokrcu, katerega tabor je izdal grenadir Bruno Busatto, ki se je za krajši čas priključil partizanom (v tabor je prišel z Mirkom Bračičem, ko se je ta vračal iz bolnišnice v enoto).<a class="link_ref" href="op.html#ftn.325" title="325KOZ SZDL VičRudnik  Jože Brancelj Organizirano delo za NOG od 1941 in dalje T. Ferenc Fašisti brez krinke str. 307 308 op. 3..."><sup>325</sup></a> Že 14. marca je general Robotti v dopisu visokemu komisarju Grazioliju sporočil, da je poveljnik 2. armade general Roatta ukazal ofenzivne nastope proti partizanskim središčem in očiščevalne akcije na življenjsko pomembnih središčih uporniškega gibanja. Taka ofenziva naj bi poleg drugih zajela tudi območje Mokrca in Krima in med kraji očiščevalne akcije tudi Studenec - Ig. Prosil je visokega komisarja, naj po svojem razmisleku še sporoči kraje, ki bi jih bilo treba vključiti v akcijo.<a class="link_ref" href="op.html#ftn.326" title="326IZDG F 661IV2  marec 14. tak načrt je že 5. marca predlagal poveljnik divizije sardinskih grenadirjev na zahtevo Robottija z..."><sup>326</sup></a> Dan pozneje je general Roatta telegrafsko sporočil poveljstvu 11. armadnega <span class="pagebreak" id="pb.121">121</span>zbora naslednji ukaz: ker so partizani 13. marca pri Višnji Gori napadli dva avtomobila generala Alessandra Oxilia, šefa italijanske vojne misije v Zagrebu, Duce zapoveduje takojšnjo akcijo in eksemplarične represivne mere; ukrepi iz Ljubljane naj se podobno izvršijo tudi v drugih večjih središčih Ljubljanske pokrajine.<a class="link_ref" href="op.html#ftn.327" title="327IZDG F 661 IV2 1942 marec 15. in 16. glej T. Ferenc Fašisti brez krinke str. 295."><sup>327</sup></a></p><p>Italijanske operacije so se začele 16. marca. Z velikimi silami (1. grenadirski polk, 4. bataljon črnih srajc in še nekaj drugih enot) so obkolili območje Mokrca. Dva dni pozneje so iz večih smeri prodirali proti partizanskemu taboru; pri tem so požgali gozdarsko kočo in žago na Žagi ter uničili vsa poslopja razen cerkve na Kureščku. Toda polbataljon se je brez večjih izgub prebil skozi italijanski obroč in se umaknil proti Iški, se prek Kozlovih sten spustil v dolino Zale in šel prek Bloške planote na Travno goro. Potem ko so se partizani prebili iz obroča na Mokrcu, so italijanske čete po Robottijevi strategiji iz jeze in maščevanja odšle v represivni pohod proti vasem Golo, Škrilje, kjer so ubili 20-letnega Glavanovega sina, Zapotok, Krvavo peč, Visoko in drugim. Ropali so po vaseh, požgali Golo in Škrilje, požigali v vaseh Visoko, Zapotok, Krvava peč, Ustje, Suša, Osredek in Rogatec. Aretirali so vse moške, tudi župnika na Kureščku, in jih odpeljali v ljubljanske zapore. Vse, ki jih niso izpustili, so odpeljali v taborišče Gonars. Prebivalci požganih vasi so morali streho in zatočišče poiskati na Igu, v Iški Loki in Mateni.<a class="link_ref" href="op.html#ftn.328" title="328Zbornik VI2 št. 149 IZDG F 670II  1942 marec 19. in 25. J. Klemenčič Revolucija pod Krimom o.c. str. 5154 F. Strle Tomšičeva..."><sup>328</sup></a> Na Travni gori je medtem dr. Aleš Bebler, član pokrajinskega poveljstva za Ljubljansko pokrajino, ki je tik pred ofenzivo prišel na Mokre, ponovno združil oba polbataljona.<a class="link_ref" href="op.html#ftn.329" title="329GP je že februarja imenovalo pokrajinsko poveljstvo za Ljubljansko pokrajino z Alešem Beblerjem in Ivanom Jakičem  Jerinom. ..."><sup>329</sup></a> Poveljnik bataljona L. Šercerja je postal Mirko Bračič - Miran Bradač, politični komisar pa Janez Hribar - Tone Pogačnik.<a class="link_ref" href="op.html#ftn.330" title="330Za vojaške dogodke glej M. Mikuž NOB I o.c. str. 355 sl. Z. Klanjšček Narodnoosvobodilna vojna na Slovenskem o.c. str 236 S...."><sup>330</sup></a></p><p>Po reorganizaciji bataljona je pokrajinsko vodstvo poslalo posamezne čete na razna območja tudi z mobilizacijsko nalogo. Bebler je ustanovil tudi posebno letečo udarno skupino, ki je bila neposredno podrejena pokrajinskemu vodstvu. Vodil jo je Daki, odšla pa je proti Mokrcu in Barju, kjer naj bi ustvarjala videz, da je tam še <span class="pagebreak" id="pb.122">122</span>vedno močna partizanska enota, dvigala moralo v neposrednem zaledju v žične ovire zaprte Ljubljane, z manjšimi napadi vznemirjala sovražnika, zbirala orožje, skrbela za zveze in privlačila nove borce.<a class="link_ref" href="op.html#ftn.331" title="331M. Mikuž NOB I o.c. str. 360 sl. Z. Klanjšček NOV na Slovenskem o.c. str. 236 sl. F. Strle Tomšičeva brigada o.c. str. 238 s..."><sup>331</sup></a> Leteča patrulja je na začetku štela le 12 mož in imela tabor na Mačkovcu, vendar se ni zadrževala na njem, temveč je neprestano napadala in bila veliko med ljudmi. Ustvarjala si je svoje javke, zaupnike in obveščevalce. Zelo pogosto se je ustavljala pri Alojzu Volku v Iški pod Zavrhom ter v Šalovem mlinu (Jože Šuštaršič) in pri Žagarjevem mlinu v Iški vasi. Kurirske zveze z dr. Beblerjem in 1. četo Šercerjevega bataljona na Travni gori je opravljal Alojz Ambrožič iz Podkraja. Borci Dakijeve Leteče patrulje so vsepovsod utrjevali narodnoosvobodilno gibanje, širili OF in pritegovali novince v partizane. Ob neprestanih premikih že od začetka aprila so ponovno prodrli vse do Škofljice in Rudnika pred Ljubljano. 4. aprila so se z Italijani spopadli pri Tlakah in Malem vrhu, nekaj dni pozneje so pretrgali telefonsko zvezo Ljubljana–Grosuplje. Ko so Italijani s številnimi zasedami zaprli vse poti okoli Iga in na Barju, se je Leteča patrulja s svojimi akcijami začasno preusmerila na območje Velikih Lašč in Mačkovca. Ko se je okoli sredine aprila Leteča patrulja vrnila na krimsko območje, je nadaljevala z napadalnimi akcijami. Ker se je število borcev zelo povečalo, so delovali v treh skupinah, ki so jih vodili Daki, Jože Kamnikar - Arti in Zdravko Prebil - Abi. 16. in 17. aprila so napadli bunker pri gostilni Javornik v Škofljici, se spopadli z Italijani blizu gradiča Lisičje in z zasedami nadlegovali italijanske premike na cesti Pijava Gorica–Turjak. V povezavi z obveščevalno službo OF je Dakijeva skupina v tem času usmrtila tudi nekaj ovaduhov, ki so služili okupatorju in ogrožali delo aktivistov OF. Zbrali so tudi veliko orožja, še posebej na ozemlju podkrimskih vasi, in ga spravljali v območju tabora na Mačkovcu.<a class="link_ref" href="op.html#ftn.332" title="332Z. Klanjšček NOV na Slovenskem str. 236 sl. F. Strle Tomšičeva brigada o.c. str. 233255."><sup>332</sup></a></p><p>Na območje Krima in Mokrca se je po sredini aprila premaknil tudi Šercerjev bataljon, ki se je s prihajanjem tamkajšnjih prostovoljcev celo povečal.<a class="link_ref" href="op.html#ftn.333" title="333M. Mikuž NOB I o.c. str. 362."><sup>333</sup></a> Stanje, kakršno je bilo na območju podkrimskih vasi proti koncu aprila, je plastično orisal Vito Guariglia, poveljnik karabinjerjev znotraj divizije sardinskih grenadirjev v poročilu 11. armadnemu zboru. Zapisal je, da so italijanske hajke sicer razpršile partizanske čete južno od Krima, a so se te zopet obnovile na istem območju. Prav to je jasno pokazalo, da med prebivalstvom obstaja revolucionarna organizacija, kar omogoča obstoj in dejavnost banditov. Dobavljala jim je nove mobilizirance, jih oskrbovala z živežem, orožjem in strelivom, jih obvarovala s svojim molkom in neprestanim obveščanjem vsake policijske akcije, ki bi jih lahko presenetila.<a class="link_ref" href="op.html#ftn.334" title="334IZDG F 68911  J 942 april 20."><sup>334</sup></a> Povečana partizanska dejavnost v <span class="pagebreak" id="pb.123">123</span>neposredni bližini Ljubljane in napadi proti predmestjem so zelo vznemirjali italijanske vojaške oblasti. Predvidevali so namreč možnost partizanskega napada na samo Ljubljano in hkratnega masovnega upora v mestu samem. V zvezi s tem je poveljnik 11. armadnega zbora general Robotti ukazal, naj se pripravi tozadevni vojaški načrt za obrambo.<a class="link_ref" href="op.html#ftn.335" title="33513a  lo studio per 1applicazione dei provvedimenti di difesa per la città in base al seguente supporto attaco in forze dei p..."><sup>335</sup></a> Naj je to bila resnična misel in strah ali pa so vojaške oblasti zavestno ustvarjale tako vzdušje, dejstvo je verjetno bilo, da so vrhovi italijanske vojaške oblasti v Ljubljanski pokrajini hotele tudi to izrabiti za izvajanje predvidenih oblik nasilja nad slovenskim ljudstvom.</p><p>Med tem sta se sredi marca v Ljubljano iz Vrhovnega štaba (VŠ) NOV in POJ vrnila Edvard Kardelj in Ivan Maček - Matija, ki je takoj postal politkomisar Glavnega poveljstva. Po njunem prihodu so vodstveni organi OF začeli intenzivno pripravljati ofenzivo narodnoosvobodilne vojske, ki naj bi pripeljala do nastanka osvobojenega ozemlja. Za začetek ofenzive so določili 15. maj 1942. V povezavi z ofenzivnim načrtom in naraščajočim številom partizanskih borcev, ki so začeli prihajati tudi iz podkrimskih vasi, je v aprilu prišlo do preureditve partizanske vojske. S posebno uredbo so 30. marca določili, naj se ustanovijo štiri skupine odredov, ki bi povezale 13 novo ustanovljenih odredov. Nekaj dni kasneje je GP izdalo ukaz o imenovanju poveljniškega kadra. Skupine odredov naj bi povezale doslej nepovezane partizanske enote, da bi bile bolj sposobne za izvrševanje ofenzivnih načrtov narodnoosvobodilnega gibanja. Ob neprestanem boju s sovražnikom je preurejanje le postopoma napredovalo, vendar do vseh predvidenih odredov in do 4. skupine odredov ni nikdar prišlo. Za ozemlje podkrimskih vasi je bila v naslednjih nekaj mesecev posebej pomembna 3. skupina odredov, katere poveljnik je postal Mirko Bračič - Bradač, njegov namestnik Ivan Jakič - Štefan Koren, politični komisar pa dr. Aleš Bebler - Anton Hartman (pozneje Ante Novak).<a class="link_ref" href="op.html#ftn.336" title="336Z. Klanjšček NOV na Slovenskem o.c. str. 239242."><sup>336</sup></a> Štab 3. skupine odredov je z ukazom 24. aprila ustanovil najprej Dolenjski odred in pet dni kasneje še Notranjski odred (NO), ki je nastal iz Šercerjevega bataljona, v njej je bil tudi Belokranjski odred. V NO je bilo konec aprila troje bataljonov, a kmalu zatem še četrti; prvi bataljon je bil bataljon L. Šercerja. Poveljnik NO je bil Bojan Polak - Stjenka, politični komisar Janez Hribar - Pogačnik, 1. bataljona pa Tone Vidmar - Luka Suhadolc, politični komisar pa Fric Novak.<a class="link_ref" href="op.html#ftn.337" title="337Zbornik VI2 št. 67 M. Guček o.c. str. 22 sl."><sup>337</sup></a></p><p>Preureditev je zajela tudi Dakijevo Letečo udarno patruljo. Na povelje štaba 3. skupine odredov, ki mu je bila neposredno podrejena, se je najprej (24. 4.) preimenovala <span class="pagebreak" id="pb.124">124</span>v Proletarsko udarno patruljo, pred koncem aprila (29. 4.) pa v Proletarsko udarno četo, katere moštvo so iz prostovoljcev vseh čet odredov še posebej odbrali. Četa je bila urejena šele okoli 11. maja in je takrat imela skoraj sto dobro oboroženih in tudi vojaško zelo izurjenih partizanov.<a class="link_ref" href="op.html#ftn.338" title="338F. Strle Tomšičeva brigada o.c. str. 260 sl."><sup>338</sup></a> V njej so bili tudi borci z Barja in iz podkrimskih vasi.</p><p>Do konca aprila je GP dokončalo priprave svojega operativnega načrta, katerega cilj je bila pridobitev osvobojenega ozemlja. Do srede maja pa, ko naj bi se začela ofenziva, naj bi vse skupine odredov dokončale svoje priprave. Slovenska partizanska vojska, ki je konec marca štela okoli 700 mož, od tega okoli 400 v Ljubljanski pokrajini, je do sredine maja zrasla na več kakor 2500 mož.<a class="link_ref" href="op.html#ftn.339" title="339Prim. Z. Klanjšček o.c. str. 256."><sup>339</sup></a> V maju so partizanske enote odšle v splošno ofenzivo in v nekaj tednih so močno porasle čete osvobodile velik del Ljubljanske pokrajine in prodrle celo do predmestij Ljubljane.</p></div><div class="ss3" id="index-body.1_div.2_div.3_div.2"><h3><span class="head">Vključevanje podkrimskih vasi v narodnoosvobodilni boj </span></h3><p>Na krimsko-mokrškem območju so od začetka januarja 1942 z redkimi krajšimi presledki neprestano operirale partizanske enote. Vasi na tem območju so se, kakor smo spoznali, v precejšnji meri vključile v narodnoosvobodilno gibanje. V mnogih vaseh so že delovali TOOF, ali pa, kjer teh še ni bilo, zaupniki in aktivisti. Do sredine maja je proces nastajanja TOOF dosegel vrhunec. IOOF je že 30. decembra 1941 v <span style="font-style:italic">Slovenskem poročevalcu </span>objavil navodila za delovanje TOOF. Najpomembnejše njihove naloge v času pripravljajoče pomladne partizanske ofenzive naj bi bile:</p><p>1. pospeševati, tj. z vsemi silami podpirati oboroženi boj partizanov proti okupatorju, </p><p>2. pomagati odkrivati in uničevati domače ovaduhe in izdajalce, </p><p>3. boriti se proti peti koloni, </p><p>4. nadzirati nezanesljive ljudi, ki bi lahko škodovali boju proti okupatorju.<a class="link_ref" href="op.html#ftn.340" title="340Slovenski poročevalec št. 32  1941 dec. 30."><sup>340</sup></a></p><p>Z izvajanjem teh nalog naj bi se krepila tudi narodna enotnost in borbenost ter utrjevalo tovarištvo, kar je bilo še kako pomembno za boj slovenskega naroda proti močnejšemu okupatorju. Skoraj stalna prisotnost partizanov na območju pa je tako rekoč silila podkrimske vasi v oskrbovalne akcije. </p><p>V mesecih do maja 1942 so ob splošnem razvoju razmer aktivisti močno povečali število pripadnikov, simpatizerjev in podpornikov OF. Kot primer naj navedemo sedanjo KS Iška vas. Od začetka leta 1942 dalje so se v Iški vasi in na Gornjem Igu vključili v OF in deloma tudi kot aktivisti delali naslednji vaščani: Franc Čepelnik, <span class="pagebreak" id="pb.125">125</span>Pepca Grdadolnik, Ivan Grimšič - Gams, Janez Intihar, Pavla Kernc, Franc Kranjc, Anton Likovič, Anton Novak, Angela in Lojzka Mazi, Alojz Rupert, Ciril Rupert, Angela Strle, Marija Strle - Mimi, Franc Šivc, Ivan Šivc, Jože Šivc, Alojz, Franc, Jože in Tone Škulj, Marija Škulj, Franc Šteblaj, Pavla Šteblaj, Jože Štembal, Urša Uršič, Neža Veber, Ivanka Vingorc, Ivan Zalar, Anton Žagar, Tone Župec in še kdo.<a class="link_ref" href="op.html#ftn.341" title="341Prim. spisek aktivistov v vaseh Krajevne skupnosti Iška vas v dodatku."><sup>341</sup></a></p><p>Vzporedno s povečevanjem števila aktivistov in moških pripadnikov OF se je po uveljavitvi pravilnika in po zaprisegi zaščitnikov utrjevala tudi NZ. Vloga TOOF in članov KPS, ki so ji po vaseh poveljevali, pri njeni rasti ni bila nepomembna. NZ je postala oblika občasne oborožene sile narodnoosvobodilnega gibanja v zaledju, ki je opravljala najrazličnejše naloge od zaščite vasi do vseh mogočih opravil za partizanske enote. Bila je množičen izvor za sabotažne, zbiralne, obveščevalne, kurirske in druge akcije.</p><p>Pri odločanju podkrimskih ljudi za OF je bil na prvem mestu vsekakor motiv narodnoosvobodilnega boja. Opredelitev zanj se je poglabljala z nastopi in uspešnimi boji partizanskih enot na območju podkrimskih vasi pa tudi z osebno povezavo partizanov z vaščani. Zelo vidno vlogo je imela pri tem Dakijeva partizanska skupina. Ta si je znala pridobiti, kakor smo že spoznali, številne zaupnike in obveščevalce, ki so se vključili v narodnoosvobodilni boj tudi z oskrbovanjem partizanov. Omeniti moramo tudi odmev ljudi na okupatorjevo nasilje v času marčne ofenzive. Le-ta se je za Šercerjev bataljon končala brez večjih posledic, je pa vaško prebivalstvo vsega območja zelo prizadela nesrečna usoda prebivalcev požganih vasi. Ta prizadetost je bila močan motiv za notranji odpor proti okupatorju in željo po maščevanju, iz tega pa je spet rasla pripravljenost za vključevanje v OF in narodnoosvobodilni boj.</p><p>Na protiokupatorsko razpoloženje ljudi je poleg tega vplivalo še nekaj dogodkov, ki so prizadeli podkrimske vasi in njihove prebivalce. V času marčne italijanske ofenzive proti Šercerjevemu bataljonu so se italijanski vojaki prvič pojavili v Iški vasi (20. 3. 1942), ki je bila že tedaj znana kot vas, ki podpira in ščiti partizane. Pred okupatorji, ki so prišli z dvema kamionoma, so se člani NZ v naglici umaknili v gozd. V smeri proti Gornjemu Igu sta se napotila član ROOF Janez Japelj in član iškovarskega TOOF Tone Župec - Štefanov. Ko so Italijani streljali v gozdno pobočje, so smrtno zadeli Župca, ki je prva žrtev okupatorjevega terorja na območju obravnavanih vasi. Njegova smrt je skupaj s požigom okoliških vasi zelo odmevala med domačini. Ko so Italijani odšli oz. ko se je končala ofenziva, je NZ zelo zaostrila varnostne ukrepe. Na štirih mestih je noč in dan redno postavljala stražo, da bi bili ob novem prihodu sovražnika pravočasno pripravljeni. Določili so tudi dva člana NZ, katerih dolžnost je <span class="pagebreak" id="pb.126">126</span>bila vzdrževati zveze s partizani.<a class="link_ref" href="op.html#ftn.342" title="342Izjava Janeza Japlja piscu  1987 dec. 17. SŠM F 18521  Iz šol. kronike Ig ZB Iška vas Dogodki na terenu  1975 dec. 15."><sup>342</sup></a> Mesec dni pozneje (19. 4. 1942) so Italijani na več kamionih zopet prodrli v Iško. Tam so obkolili partizansko hišo Mazijevih. Preiskali so vso kmetijo in pretepali družinske člane. Potem so se odpeljali na Ustje in naselje, ki je bilo prizadeto že marca, popolnoma požgali.<a class="link_ref" href="op.html#ftn.343" title="343ZB Iška vas Dogodki na terenu  1975. dec. 15."><sup>343</sup></a></p><p>Ob takem razvoju OF in narodnoosvobodilnega gibanja so v podkrimskih vaseh dozorele razmere za vključevanje fantov in mož v vrste partizanskih borcev. Začeli so odhajati nekako od meseca marca 1942 dalje in NZ je bila tudi tu množični vir zanje. Polnili so predvsem partizanske enote, ki so delovale na krimsko-mokrškem območju. Nekateri posamezniki iz obravnavanih vasi so že pred tem časom prijeli za puško. Prvi med njimi je bil nedvomno Feliks Božič - Ciljni, rojen leta 1920 v Strahomeru, ki je delal v Ljubljani in bil verjetno že v septembru 1941 na območju Krima nad domačo vasjo s skupinico še treh partizanov. Nanje se vsekakor nanaša novica, ki jo je v svojem poročilu posredoval poveljnik divizije sardinskih grenadirjev general Orlando. Govori o gibanju štirih oborožencev, ki so po cesti proti Igu nesli velike pakete. V povezavi s tem je general ukazal poveljniku 2. bataljona 1. grenadirskega polka, naj nadzira to cesto, kjer so dan poprej videli skupino kakih 20 upornikov.<a class="link_ref" href="op.html#ftn.344" title="344IZDG F 1961  1941 oktober 7. T. Ferenc Fašisti brez krinke str. 163 op. 7."><sup>344</sup></a></p><p>Feliks Božič naj bi kot edini domačin iz teh krajev sodeloval v napadu na Lož 19. 10. 1941,<a class="link_ref" href="op.html#ftn.345" title="345A. Kumše Pripoved neke dobe o.c. str. 19."><sup>345</sup></a> pozneje naj bi bil prisoten tudi pri napadu na preserski železniški most. Skupinica partizanov, ki jo je vodil Feliks, se je pred Božičem (24. 12. 1941) oglasila na njegovem domu pri Ciljnih in se tam z bratom Matijo Božičem, Antonom Mislejem in njegovo materjo Frančiško dogovarjala o širjenju narodnoosvobodilnega gibanja in o oskrbi teh štirih borcev s hrano. Njihovo taborišče je bilo občasno na Malinovcu oziroma Sv. Ani-Boršt na Krimu pa tudi v bližini Strahomera, kjer naj bi Feliks Božič po zadolžitvi širil narodnoosvobodilno gibanje.<a class="link_ref" href="op.html#ftn.346" title="346Izjava polkovnika M. Božiča  Branka piscu  1987 nov."><sup>346</sup></a> Naslednji, ki naj bi iz obravnavanih vasi šel v partizane, je bil Alojz Ambrož, doma iz Podkraja, ki je služil za hlapca v Ljubljani. Med borce na Mokrec je odšel 17. 1. 1942 z manjšo skupino novincev, ki jo je tja vodil Jože Brancelj, Osvaldov sodelavec in sosed Ambroževih iz Podkraja.<a class="link_ref" href="op.html#ftn.347" title="347KOZ SZDL VičRudnik J. Brancelj Pripombe k kroniki A. Kumše o.c. A. Brancelj Pripombe na kroniko KS Tomišelj."><sup>347</sup></a> Proti koncu januarja je po neki vesti šel v partizane tudi Jože Grmek iz Strahomera.<a class="link_ref" href="op.html#ftn.348" title="348J. Kramar Prvo osvobojeno ozemlje o.c. str. 2234."><sup>348</sup></a> Že kmalu za njim sta odšla tudi Anton Mislej iz Strahomera, po izvoru Primorec, ki se je umaknil – aktivist OF – vpoklicu v italijansko vojsko, ter kot prvi iz Iške vasi Ivan <span class="pagebreak" id="pb.127">127</span>Žagar - Prodnarjev, ki se je učil čevljarstva pri Ivanu Pajsarju v Iški vasi. Prvi je šel v enoto na Mokrec, drugi pa v tabor v Zali.<a class="link_ref" href="op.html#ftn.349" title="349Glej seznam borcev v Krajevni skupnosti Iška vas za Antona Misleja prim. KOZ SZDL VičRudnik izjava M. Božiča  Branka."><sup>349</sup></a> Do tega časa v podkrimskih vaseh ni bilo izrazite propagande za odhod v partizane, krepila se je, kakor že vemo, le NZ. Le-ta je postala zbirališče bodočih borcev, ki so od pomladi 1942 začeli polniti partizanske enote. Daki v svojih spominih izrecno trdi, da so delavci iz Iške vasi, Barja in Rudnika šli v partizane šele v pozni zimi in spomladi leta 1942.<a class="link_ref" href="op.html#ftn.350" title="350S. Semič  Daki Najboljši so padli I str. 26."><sup>350</sup></a></p><p>Ob koncu marca je iz podkrimskih vasi odšla v partizane prva nekoliko večja skupina in tej je v aprilu sledila naslednja. Iz vasi sedanje KS Iška vas so postali borci NOV Alojz Intihar, Franc Intihar, Janez Intihar, Franc Kranjc - Šuštarjev, Anton Likovič, Pavle Likovič, Janez Mazi, Anton Novak ml., Franc Rupert, Vinko Strle, Franc Šivc, Ivan Šivc, Jože Šivc, Alojz Škraba - Silni, Anton Šoba - Zvonko, Janez Šteblaj, Jože Šteblaj, Ivana Vingorc in Janez Žagar ter še kdo.<a class="link_ref" href="op.html#ftn.351" title="351Glej seznam borcev iz KS Iška vas."><sup>351</sup></a></p><p>Pozneje v maju in nato v juliju pred veliko italijansko ofenzivo sta sledila nova dva, večja vala odhodov borcev iz podkrimskih vasi. Prav z njimi so se v tem času v veliki meri povečale na tem ozemlju delujoče partizanske enote ali pa so nastajale nove.</p><p>Največ novincev iz podkrimskih vasi je šlo v partizane vendarle v maju, ko so partizanske enote prešle v pomladansko ofenzivo.<a class="link_ref" href="op.html#ftn.352" title="352Glej seznam borcev KS Iška vas."><sup>352</sup></a></p><p>V Šercerjev bataljon Notranjskega odreda je v maju prišlo v sestav enote 183 borcev od 218, za katere obstajajo podatki. Največ jih je prišlo v dneh po osvoboditvi Iga, torej po 15. maju. V bataljonu je bila v tem času 4. četa v celoti sestavljena iz novincev. 1. četa, v kateri so prevladovali borci iz sedanjih KS Iška vas in Ig, pa je imela le 20 starih partizanov.<a class="link_ref" href="op.html#ftn.353" title="353 D. Guštin Rast in razvoj slovenske partizanske vojske v prvi polovici leta 1942 in krajevni ter socialni izvor njenih borce..."><sup>353</sup></a></p><p>Po preglednicah, ki jih je sestavil D. Guštin za svojo magistrsko nalogo leta 1986, je od 366 v analizo zajetih borcev 1. bataljona NO borcev iz naših treh krajevnih skupnosti število, ki je razvidno iz preglednice 4.<a class="link_ref" href="op.html#ftn.354" title="354Tabela je prirejena po tabelah D. Guština o.c. str. 2812 in 2856."><sup>354</sup></a></p><p>Treba je poudariti, da je bilo število borcev iz podkrimskih vasi v tistem času precej večje, tako v 1. bataljonu NO kakor tudi v vseh enotah NOV, kar bomo še videli.</p><div class="pagebreak" id="pb.128">128</div><div class="table"><table class="table"><caption>Preglednica 4: Število borcev po krajevnih skupnostih</caption><tr><td class="bold">Kraj</td><td class="bold">Prebivalcev</td><td class="bold">Borci 1. bat. NO</td><td class="bold">Borci v vseh enotah</td></tr><tr><td colspan="4" class="color(D5D5D5)">KS Iška vas</td></tr><tr><td>Iška vas</td><td>398</td><td>33</td><td>44</td></tr><tr><td>Iška</td><td>70</td><td>3</td><td>5</td></tr><tr><td>Gornji Ig</td><td>87</td><td>2</td><td>2</td></tr><tr><td>Ustje</td><td>17</td><td>2</td><td>2</td></tr><tr><td/><td>572</td><td>40</td><td>53</td></tr><tr><td colspan="4" class="color(D5D5D5)">KS Ig</td></tr><tr><td>Ig</td><td>770</td><td>11</td><td>14</td></tr><tr><td>Iška Loka</td><td>222</td><td>4</td><td>4</td></tr><tr><td>Kot</td><td>97</td><td>6</td><td>6</td></tr><tr><td>Matena</td><td>257</td><td>6</td><td>7</td></tr><tr><td>Staje</td><td>90</td><td>6</td><td>7</td></tr><tr><td>Dobravica</td><td/><td/></tr><tr><td>Kremenica</td><td/><td/></tr><tr><td>Sarsko</td><td/><td/></tr><tr><td/><td>1436</td><td>33</td><td>38</td></tr><tr><td colspan="4" class="color(D5D5D5)">KS Tomišelj</td></tr><tr><td>Tomišelj</td><td>268</td><td>2</td><td>2</td></tr><tr><td>Vrbljene</td><td>284</td><td>6</td><td>6</td></tr><tr><td>Strahomer</td><td>202</td><td>1</td><td>1</td></tr><tr><td>Brest</td><td>218</td><td>1</td><td>1</td></tr><tr><td/><td>972</td><td>10</td><td>10</td></tr></table></div></div><div class="ss3" id="index-body.1_div.2_div.3_div.3"><h3><span class="head">Osvoboditev Iga in podkrimskih vasi </span></h3><p>V mesecu maju 1942 se je začela pomladna partizanska ofenziva. Na območju Krima, Mokrca in Rakitniške planote sta osvobajala ozemlje 1. bataljon L. Šercerja Notranjskega odreda, ki mu je poveljeval Tone Vidmar - Luka, in Proletarska udarna četa pod Dakijem, obe enoti iz 3. grupe odredov. Že od začetka maja sta obe enoti vse bolj obvladovali svoj teritorij in na njem izvedli več pomembnih operacij. Postavljali sta zasede, preprečili sekanje lesa za okupatorja in zaustavili gradnjo ceste od Roba proti Krvavi peči. Dakijeva udarna enota, ki se je zadrževala v Zapotoku, pa je v noči na 15. maj v Dragi pri Igu razstrelila transformator električne družbe »Carniola«.<a class="link_ref" href="op.html#ftn.355" title="355IZDG F 3VI  1942 maj 15. F. Strle Tomšičeva I o.c. str 274 T. Ferenc Ljudska oblast I str. 141."><sup>355</sup></a> Dogodek so Anton Brezic (zveze z Dakijem) s tovariši (med katerimi je bil Boris Jakopin) z Iga opisali takole:</p><blockquote class="quote"><p><span class="pagebreak" id="pb.129">129</span> »Spali smo izven vasi na nekem seniku. Zaslišali smo močno detonacijo in nato videli šviganje elektrobliskov. Miniran je bil draški transformator ob cesti pred Kremenico. To je bila prva večja partizanska akcija v okolici Iga.« <a class="link_ref" href="op.html#ftn.356" title="356ZB Ig Gradivo za NOB  Osnovna šola Lj. Šercerja."><sup>356</sup></a></p></blockquote><p>Ker so Dakijevi borci po tej akciji pričakovali takojšnji napad, so se umaknili na rob Želimeljske doline blizu naselja Sarsko. Tu so zasedli položaje, od koder so nadzirali vse tamkajšnje poti. Zjutraj 15. maja je vod Dakijeve čete pod Abijevim in Artijevim vodstvom opazil, da se proti Želimljam pomika desetčlanska karabinjerska patrulja z Iga, ki jo je spremljal nekdanji jugoslovanski orožnik Riko Metlikovič. Karabinjerji so se v Želimljah pred partizani zatekli v hišo Kramarjeve trgovine. Po kratkem spopadu s partizani so se morali karabinjerji vdati. Partizani so zajeli sedem karabinjerjev, eden je v boju padel, dva pa sta se skrila, prvi v trgovini sami, drugi v gnoju na doru. Metlikovič se je priključil partizanom (v času ofenzive se je predal Italijanom in veliko izdajal). Zajete karabinjerje so partizani obsodili na smrt zaradi okupatorjevih požigov vasi v marčni ofenzivi (19.–22. 3. 1942) in drugih zločinov. Ustrelili so jih blizu tabora na Mačkovcu in trupla vrgli v brezno. Umrli so podbrigadir Bruno Castagno in karabinjerji Angelo Chignola, Carlo Ghezzi, Ermenegildo Giorcelli in Antonio Orsini. Iz brezna sta se ranjena rešila karabinjerja Menghinella in Pisapia in ponoči prišla v postojanko na Blokah.<a class="link_ref" href="op.html#ftn.357" title="357IZDG F 157II  1942 okt. 12. ZB Ig  Izjava Jože Jalen F. Strle o.c. str. 275 sl. T. Ferenc Ljudska oblast I str. 142 sl. IZDG..."><sup>357</sup></a></p><p>Po obvestilu o tem dogodku so Italijani z Iga še istega dne poslali na teren novo patruljo, sestavljeno iz karabinjerjev in financarjev, ki so bili nastanjeni v hiši tamkajšnje hranilnice in posojilnice oziroma v organistovi hiši. Patrulja je prišla samo do Gavg blizu Sarskega, kjer so jih partizani napadli in pognali v beg. V obeh uspešnih akcijah so partizani dobili precej vojaške opreme in streliva.</p><p>Po spopadu v Želimljah in pri Gavgah je bil položaj za Italijane na Igu zelo kritičen. Od celotne posadke sta na Igu ostala dva karabinjerja in še nekaj preostalih financarjev. Partizani, ki jih je vodil komandir voda Proletarske udarne čete Zdravko Prebil - Abi, so se zaradi tega odločili, da bodo z nenadnim napadom osvojili Ig. Sredi popoldneva so napadli karabinjersko postajo na Trneku (bila je v »kasarni«, tj. gradu, kjer je bila tudi občinska uprava), ki so jo ravno takrat utrjevali najeti zidarji. Partizane so na gradu pravočasno opazili in vodja karabinjerjev Giacomo Bono s še preostalim karabinjerjem sta jih s strojničnim ognjem zaustavila. Pomagala ni niti pomoč domačinov, pripadnikov NZ, ki so s kolesi prišli iz Iške vasi. Med njimi so bili Alojz Popek - Milan <span class="pagebreak" id="pb.130">130</span>Vandek, komandir 1. čete v Iški, Janez Japelj in Janez Šteblaj - Petelinčkov ter drugi. Ko so partizani čakali na pomoč Proletarske udarne čete, so Italijani iz Ljubljane na Ig poslali več vodov 2. grenadirskega polka in nekaj tankov »M« pod poveljstvom poročnika Martinellija. V boj so posegli tudi financarji s strojnico v cerkvenem stolpu in partizani so se morali umakniti. V tem napadu je bil smrtno ranjen partizan Stanko Čampa iz Žimaric, ranjen pa je bil Tomaž Šuštaršič - Tom. Italijani so v vasi ubili tudi aktivista in očeta treh partizanov, 61 let starega kovača Franca Škrabo, ki se je pred njimi skušal skriti v Merzelov hlev.<a class="link_ref" href="op.html#ftn.358" title="358ZB Ig Kronika Iga str. 5 ZB Ig Gradivo za NOB  Osnovna šola Lj. Šercerja J. Klemenčič o.c. str. 58."><sup>358</sup></a></p><p>Po vdoru na Ig so se Italijani razkropili po vasi in postavili straže na vseh pomembnih točkah. Ustrahovali so ljudi, ki so se pred njimi umaknili in zapirali v hiše. Aretirali so 7 vaščanov med njimi tri mladince (to so bili Janez Zdravje, Jože Ciber, Janez Repar, Rudolf Kus in Alojz Virant - Vreščajev, Martin Zdravje ter Martin Kus) ter 17 let staro dekle Štefko Platnar, ki so jo po zaslišanju izpustili. Odpeljali so jih na Trnek in po zaslišanju najprej v Ljubljano, nato pa v internacijo, kjer sta Ciber in Repar umrla.<a class="link_ref" href="op.html#ftn.359" title="359ZB Ig Izjava Joži Jalen ZB Ig Gradivo za NOB o.c."><sup>359</sup></a> Velik del moških, zlasti fantje, so že pred Italijani zapustili vas in se s svojim orožjem pridružili partizanom.</p><p>Naslednjega dne je že zjutraj sledil nov napad partizanov na grad; vanj se je vključila tudi 1. četa Šercerjevega bataljona, v kateri je bilo že veliko domačinov. Toda Italijani, ki so prišli na Ig z močnimi silami, niso nadaljevali z bojem. Z vsemi preostalimi člani posadke so morda po načrtu »Primavera« zapustili Ig. Tudi Grazioli je verjetno po katastrofi ižanske karabinjerske skupine v Želimljah pristal na ukinitev manjših karabinjerskih postaj. Poveljnik ljubljanske karabinjerske skupine major Raffaele Lombardi je namreč 20. 5. 1942 ukazal, naj se ukine tudi postaja na Igu in združi s postajo v Šmarju - Sapu.<a class="link_ref" href="op.html#ftn.360" title="360IZDG F 764III  1942 maj 20 T. Ferenc Ljudska oblast I str. 223."><sup>360</sup></a> Po umiku okupatorskih vojakov z Iga so vas večkrat obstreljevali s topovi iz bližine Babne Gorice in poškodovali več hiš.<a class="link_ref" href="op.html#ftn.361" title="361ZB Ig Izjava Joži Jalen."><sup>361</sup></a> Toda Ig je bil osvobojen.</p><p>Partizani 1. čete Šercerjevega bataljona in Proletarske udarne čete so ob sodelovanju članov NZ zasedli vse podkrimske vasi. 2. četa Šercerjevega bataljona je istočasno napadala območje okoli Preserja in Podpeči ter isti dan, ko je bil osvobojen Ig, pregnala okupatorja iz Preserja, Kamnika in Prevalja. Nato so se sile Šercerjevega bataljona razlile po Ljubljanskem barju in osvobodile vse vasi od Škofljice do Podpeči, kjer pa se karabinjerska postaja omenja že 31. maja in je v njej bilo 6 karabinjerjev.<a class="link_ref" href="op.html#ftn.362" title="362IZDG F 659III  1942 maj 31."><sup>362</sup></a> <span class="pagebreak" id="pb.131">131</span>Osvobojeno ozemlje v zahodnem delu Ljubljanske pokrajine je bilo veliko okoli 140 km<sup>2</sup>. V celoti je narodnoosvobodilno gibanje takrat izbojevalo obsežno svobodno ozemlje na Dolenjskem in Notranjskem, ki se je začelo skoraj pri bloku v žice obdane Ljubljane na Ižanski cesti in zajelo ozemlje od južnega obrobja Ljubljanskega barja skoraj do Kolpe. V vsem obdobju narodnoosvobodilnega boja je bilo od tega svobodnega ozemlja večje samo svobodno ozemlje po kapitulaciji Italije.<a class="link_ref" href="op.html#ftn.363" title="363Za vse to prim. M. Mikuž NOB II o.c. str. 7391 Isti Prvo osvobojeno ozemlje v Sloveniji ZČ 5 (1951) str. 87117 F. Strle Tomš..."><sup>363</sup></a></p><p>Svobodno ozemlje je bilo rezultat novega razporejanja okupatorjevih postojank v smislu načrta »Primavera« in velike ofenzivne dejavnosti slovenske partizanske vojske, ki se je v tem času zelo povečala ter moči in ofenzivi primerno uredila. Okupatorja, še posebej vojaška poveljstva, je ta sunek partizanov presenetil, povzročil pa je tudi bojazen, da je pred njimi začetek splošnega ljudskega upora in vstaje v Ljubljani sami. Poveljnik 11. armadnega zbora general Robotti je o teh dogodkih nekaj dni pozneje, ko so italijanske enote že začele s prodorom proti Igu, poročal generalu Roatti. Trdil je, da se je stanje v Ljubljanski pokrajini v zadnjem obdobju še poslabšalo, da so partizani v neposredni bližini Ljubljane zasedli območje Krima, da je izredno težko stanje na območju vasi Ig, »… ki je le nekaj kilometrov oddaljena od Ljubljane, kjer so partizani v svoji nesramnosti napadli naše enote«.</p></div><div class="ss3" id="index-body.1_div.2_div.3_div.4"><h3><span class="head">Ljudska vstaja v podkrimskih vaseh </span></h3><p>Ig in podkrimske vasi so bile povsem svobodne skoraj polnih šest dni. V teh dneh so se domačini vključili v dogajanje v takem številu in s tolikšno vnemo, da lahko govorimo o pravi ljudski vstaji v podkrimskih vaseh.</p><p>Na osvobojenem ozemlju podkrimskih vasi je vso oblast v imenu OF prevzel štab 1. bataljona L. Šercerja in jo začel takoj izvajati. Partizani so na Igu kot vojni plen prevzeli precejšnje zaloge orožja in streliva. Zaplenili so tudi večje količine živil, kar je bilo ob izredno hitro naraščajoči partizanski vojski zelo pomembno. Dobili so vse zaloge »Prevoda«, vojaškega skladišča na Palmetovem gradu, živila iz trgovin pa tudi z rekvizicijo pri bogatih kmetih. Med drugim so zaplenili perilo, razno opravo, kuhinjske potrebščine in nekaj zalog živil tudi bivšemu želimeljskemu župniku, ki je živel na Igu.<a class="link_ref" href="op.html#ftn.364" title="364Prim. IZDG F 173III  1943 jul. 29."><sup>364</sup></a> Zelo prav so vojski prišle zaloge tekstila in usnja. Iz občinskih blagajn so prevzeli deponirana denarna sredstva, s katerimi je razpolagal štab bataljona. Iz ižanske občinske blagajne so dobili blizu 5775 lir, iz tomišeljske pa le 1223 lir, ker naj <span class="pagebreak" id="pb.132">132</span>bi si večino menda prisvojil župan, ki je podobno kot ižanski podžupan Ludvik Stoje zbežal v Ljubljano.<a class="link_ref" href="op.html#ftn.365" title="365IZDG F 110 AII  Vesti 1942 dec. 23. prevzem iz občinske blagajne Ig in Tomišelj  1942 maj 17. RSNZ F 30122ZAIIX str. 808."><sup>365</sup></a> Poveljstvo partizanov je na Igu takoj nastopilo proti ovaduhom in kaznovalo tiste, ki so sodelovali ali se družili z okupatorji. Prijeli so Janeza Mrkuna - Petračevega in Valentina Jenka z Iga. Oba so zaslišali v štabu Šercerjevega bataljona, ki je bil v Štrumbljevi hiši, ju obsodili na smrt in ustrelili 18. maja na Mačkovcu. Mrkun je bil izredno aktiven član nekdanjega Prosvetnega društva na Igu, tesno povezan z ižanskim župnikom, ki mu je tudi svetoval, naj zbeži pred partizani, a so ga ti ujeli na Barju. Kot član Slovenske legije, vojaške organizacije klerikalne stranke, je organiziral nasprotnike OF in narodnoosvobodilnega gibanja.<a class="link_ref" href="op.html#ftn.366" title="366IZDG F 123II  Seznam od partizanov pobitih do 15. dec. 1942 ZB Ig Izjava Joži Jalen J. Klemenčič o.c. str. 60."><sup>366</sup></a> Jenko pa je bil sodelavec Italijanov. Ko je njegova vdova, Franca Virant z Iga, zaprosila za pomoč visoki komisariat, so karabinjerji dali ugodno mnenje za podporo in ugotovili, da so pokojnega moža ubili partizani, ker je bil italijanski tolmač in vojaški konfident.<a class="link_ref" href="op.html#ftn.367" title="367IZDG F 173IV  1942 sept. 11.  venne ucciso dei ribelli durante 1occupazione di Ig perchè interprete e confidente dellArma  Z..."><sup>367</sup></a> Partizani so ustrelili tudi Antona Močilnikarja z Iga in Franca Gamsa s Kremenice, oba iz Grčeve čete, ker sta si prilastila cigarete, ki bi jih morala oddati na komandi v Zapotoku.<a class="link_ref" href="op.html#ftn.368" title="368J. Klemenčič o.c. str. 60."><sup>368</sup></a> Partizani so prijeli tudi tomišeljskega župana, ker so ga obdolžili, da je organiziral belo gardo, ampak jim je pobegnil v Ljubljano.<a class="link_ref" href="op.html#ftn.369" title="369KOZ SZDL VičRudnik Jože Brancelj Pripombe k kroniki A. Kumše kjer trdi da je bilo zaradi njega največ žrtev v Vrbljenah kjer..."><sup>369</sup></a> Ostrigli so učiteljico Miklavčičevo, ki je ljudem prevajala pri Italijanih, in še nekaj deklet.<a class="link_ref" href="op.html#ftn.370" title="370J. Klemenčič o.c. str. 60."><sup>370</sup></a> T. Ferenc pa ugotavlja, da je v Ljubljano pobegnilo tudi neko dekle z Iga, ki je Italijane obveščalo, kaj se je dogajalo na osvobojenem ozemlju.<a class="link_ref" href="op.html#ftn.371" title="371T. Ferenc Ljudska oblast I str. 148."><sup>371</sup></a></p><p>Toda poglavitna skrb partizanov, tj. štaba bataljona, je bila krepitev partizanske vojske in obramba osvobojenega ozemlja. Po osvoboditvi Iga so se skoraj vsi fantje in možje odzvali mobilizaciji. Velik del pripadnikov NZ je ne glede na mobilizacijski poziv (17. maja 1942) že ob napadu na Ig zapustil podkrimske vasi in se vključil v partizane. Preostali so patruljirali, stražili, opravljali obveščevalne in kurirske naloge ter prenašali material, ki je prihajal iz Ljubljane, na Krim in drugam. V kroniki Iga je kronist to opisal z besedami: »Osupljivo je bilo videti, kako je vsak hitel odkopavat svoje orožje in potem s puško ali revolverjem v roki na vso moč hitel v gozd. S tem <span class="pagebreak" id="pb.133">133</span>so se zelo pomnožile vrste partizanov.«<a class="link_ref" href="op.html#ftn.372" title="372ZB Ig Kronika Iga str. 5."><sup>372</sup></a> Sprva so se vključevali predvsem v 1. četo Šercerjevega bataljona, ki je operirala na Ižanskem in sodelovala pri napadu na Ig. Zaradi velikega priliva novincev je bataljonski štab ustanovil še 5. četo, v katero so vključili tudi Abijev vod Proletarske udarne čete. Četa je kmalu narasla na okoli 100 mož. Ko je 5. četa nato prerasla v 5. bataljon NO z okoli 400 borci, je štab bataljona že 24. maja ustanovil novo 5. četo 1. bataljona. V njej so iz obravnavanih vasi bili predvsem borci iz Tomišlja, Vrbljena, Bresta in Matene. Četa se je že 25. maja premaknila na Planinico in si tam uredila tabor. Ko je po ukazu štaba 3. grupe odredov 4. četa 1. bataljona L. Šercerja postala jedro novega 4. bataljona NO v Dolomitih, je štab dotedanjo 5. četo preimenoval v 4. četo Šercerjevega bataljona že prve dni junija (5. junija 1942).<a class="link_ref" href="op.html#ftn.373" title="373S. Petelin  Vojko o.c. str. 96 sl. 110 sl. F. Štrlel o.c. str. 302 sl. 307 308 D. Guštin o.c. str. 216"><sup>373</sup></a> Šercerjev bataljon Notranjskega odreda je bil v tem času najpomembnejša enota, v kateri so bili borci iz podkrimskih vasi. Iz nje so šele ob ponovni reorganizaciji NOV Slovenije v juniju oziroma juliju prehajali v druge enote. Ko so ustanovili 1. slovenski proletarski bataljon Toneta Tomšiča in nato Tomšičevo brigado, je vanj prešlo kar 135 borcev 1. in 5. bataljona NO; del jih je prešel tudi v novoustanovljeni Krimski odred in Šercerjevo brigado.<a class="link_ref" href="op.html#ftn.374" title="374F. Strle o.c. str. 308 312."><sup>374</sup></a></p><p>V 1. četi Šercerjevega bataljona, kjer je bil komandir Alojz Popek - Milan Vandek, politični komisar pa Janez Japelj, so bili okoli srede junija naslednji borci iz podkrimskih vasi:</p><p>a) v prvem vodu: Vlado Benet, Andrej Gams, Janez Japelj, Franc Kranjc, Pavle Petrovčič, Franc Rupert, Ivan Šivc, Jože Šivc in Anton Žagar iz Iške vasi; Jože Merkun in Franc Župec z Iga; Franc Šteblaj iz Iške in Anton Čuden iz Iške Loke (vseh borcev: 32),</p><p>b) v drugem vodu: Anton Cimperman, Julij Škraba, Ivan Švigelj, Janez Žagar in Anton Župec iz Iške vasi; Jože Drnovšek, Franc Janželj, Ludvik Juha in Ludvik Močilnikar z Iga; Janez Šuštaršič iz Iške in Ivan Platnar ter Anton Zalar iz Kota (vseh borcev: 28),</p><p>c) v tretjem vodu: Ivan Glašič, Janez Modic, Jože Modic, Alojz Podržaj, Jože Podržaj, Franc Šivc, Anton Šteblaj, Anton Šuštaršič, Alojz Vamplin, Anton Žagar in Ivan Žagar iz Iške vasi; Janez Mazi in Janez Šteblaj iz Iške; Jože Zgonc iz Iške Loke; Janez Kozin, Martin Kozin, Franc Platnar in Matija Zalar iz Kota, Alojz Lenarčič, Anton Lenarčič, Vid Vidmar iz Staj; Anton Likovič in Pavel Likovič iz Gornjega Iga ter Janez Ponikvar iz Bresta (vseh borcev: 29),</p><p>d) minerski oddelek: Ivan Grimšič, Anton Škulj in Martin Žagar iz Iške vasi; Stane <span class="pagebreak" id="pb.134">134</span>Petrič, Angela Ponikvar in Engelbert Strah z Iga; Stanko Podobnikar iz Matene (vseh borcev: 31),</p><p>e) ambulanta: Jože Japelj, Anton Novak in Janez Orhini iz Iške vasi ter Franc Berce z Iga (vseh borcev: 5).</p><p>Od skupnega števila borcev v četi jih je bilo z obravnavanega območja 60, največ iz Iške vasi (31), sledijo z Iga (8), Kota (6), Staj (5), Iške Loke in Gornjega Iga (po 2) ter iz Bresta in Matene (po 1). Lahko rečemo, da je bila v tem času 1. četa Šercerjevega bataljona temeljna partizanska enota podkrimskih vasi.</p><p>V 5. četi Šercerjevega bataljona, ki je prerasla v 5. bataljon Notranjskega odreda so bili zelo številni borci z Iga in okoliških naselij. Tej t. i. Ižanski četi je poveljeval komandir Anton Križman - Grča (zato tudi Grčeva četa), politični komisar pa je bil Ivan Fajdiga, ki ga je kmalu zamenjal Vinko Knol iz Ribnice. V njej so bili naslednji borci: Ivan Berce, Franc Boh, Franc Bolha, Janez Bolha, Jože Bolha, Stane Bolha, Ivan Bolnik (?), Franc Boštnar, Anton Brežic, Srečko Brežic, Franc Cotman, Ivan Gerbec, Alojz Grebenc, Ernest Hitejc, Karel Horvat, Ivan Intihar, Jože Intihar, Boris Jakopin, Anton Jakopin, Jože Javornik, Vili Javornik, Anton Jeras, Rudolf Kus, Stane Kus, Rudolf Likovič, Vinko Likovič, Franc Meglič, Alojz Merkun, Anton Močilnikar, Ivan Mohor, Ivan Možek, Janez Ozanič, Ivan Primc, Anton Pucihar, Franc Pucihar, Franc Repar, Lovro Rihtaršič, Anton Skorza, Venčeslav Smrekar, Viljem Sokolič, Anton Srebotnjak, Julij Škraba, Avgust Štrukelj, Franc Uršič, Alojz Virant, Franc Virant, Ivan Zalar, Edvard Zdravje, Stane Zdravje, Alojz Zupančič, Anton Zupančič (advokat), Franc Zupančič, Jože Zupančič in Pavle Zupančič z Iga; Ivan Comino, Oto Comino, Maks Kranjc z Drage in Anton Uršič - Čarman iz Dobravice; Franc Gams s Kremenice; Martin Štrumbelj s Sarskega in Anton Lenarčič iz Staj. V četi je bilo še kakih deset borcev iz Ribnice, posamezniki iz Ljubljane in Bele krajine, med njimi Anton Taborski, ki je kot ključavničar delal na Igu.<a class="link_ref" href="op.html#ftn.375" title="375Spisek Borisa Jakopina."><sup>375</sup></a></p><p>Na območju tomišeljske občine so se po mobilizacijskem pozivu štaba Šercerjevega bataljona v zbirnem centru v Tomišlju javili številni novinci. Po navodilu poveljstva Notranjskega odreda je pri vsaki hiši zaradi poljskih del ostal le en sam moški. Tako se je tudi tu zbralo 60 novih borcev in več, ki so nato vsi sodelovali v bojih za obrambo Iga in svobodnega ozemlja. Največ, kar 24, jih je bilo iz Vrbljen: Anton Alič, Martin Benko, Janez Bezlaj, Jože Dolenc, Franc Grebenc, Ivan Grebenc, Jože Grebenc, Anton Kumše - Brajdarjev, Anton Kumše - Ruparjev, Franc Kumše, Karel Kumše - Ruparjev, Franc Lesica, Ivan Lesica, Jernej Matjaž, Jože Meše - Mrakov, Jože Meše - Štefanov, Anton Modic, Ivan Modic, Jože Modic ?, Jakob Modic, Anton Pavlič, Jože Podržaj, Ivan Strle, Franc Štrumbelj in Jože Štrumbelj. Sledila je vas Brest s 13 novinci: Andrej <span class="pagebreak" id="pb.135">135</span>Korenčič, Franc Kraljič, Franc Lenarčič, Jože Lenarčič, Alojz Ložar, Ivan Ložar, Jože Požar, Jože Smole, Ivan Strle, Franc Saje, Anton Škraba, Franc Švigelj in Jože Švigelj. Iz Strahomera je prišlo 12 novincev: Ivan Brancelj - Tanckov, Anton Kraljič, Peter Kraljič, Anton Mislej, Anton Močnik, Franc Močnik, Franc Modic, Jakob Modic, Jože Modic, Alojz Susman, Franc Susman, Alojz Šivec. Iz Tomišlja in bližnjega Podkraja je bilo 5 oziroma 6 novincev: Alojz Maček, Lojzek Maček, Frenk Mavec, Jože Mavec in Anton Škraba ter Jože Ambrož, Alojz Brancelj, Franc Brancelj, Jože Brancelj, Jože Grum in Jakob Štrumbelj.</p><p>V taboru nove 5. čete, pozneje 4. čete 1. bataljona L. Šercerja NO v Vodičnici nad gostilno Anzelc v Tomišlju je bilo izmed 96 mož 19 borcev iz naših vasi, toda med njimi so bili novinci le iz Matene in Iga, sicer pa že imenovani partizani: iz Tomišlja so bili Jože Ambrož, Jože Brancelj in Alojz Maček; iz Vrbljen Ivan Grebenc, Franc Kumše, Karel Kumše, Franc Lesica, Jernej Matjaž in Anton Pavlič; iz Bresta Andrej Korenčič ter iz Strahomera Jože Modic. Iz Matene so bili Jaka Kumše, Janez Platnar, Jaka Podlipec, Franc Škrjanc, Mirko Ukmar in Janez Župec ter z Iga Tone Bolha in Alojz Uršič. Po naših podatkih je torej v tem času (po osvoboditvi Iga) bilo iz KLO Tomišelj vsaj 62 borcev, iz KLO Iška vas 42 in iz KLO Ig 95 ali skupaj vsaj 199 borcev, kar pa nikakor ni dokončno število. Že to pa je bistveno več, kot jih je ugotovil D. Guštin.<a class="link_ref" href="op.html#ftn.376" title="376Glej op. 32 IZDG F 188II4s.d. Elenco dei partigiani appartinenti al I. BTG. Ljubo Šercer del Reggimento Krim."><sup>376</sup></a> Vsi novi borci so prisegli; na Igu je bila slovesna zaprisega novih partizanov že 19. maja 1942.</p><p>Hkrati s skrbjo za partizansko vojsko so se izvajali tudi štabni ukrepi za obrambo svobodnega ozemlja in podkrimskih vasi. V obrambna dela so vključili vaščane, člane NZ in dela sposobne moške, ki se niso vključili v vojaške enote. Organizirali so delovne skupine, ki so prekopavale in rušile ceste, jih minirale, delale zapreke, to je na ceste podirale drevesa, kopale jarke in pripravljale vojaška gnezda za zasede ob njih. Sem je sodilo tudi rušenje mostu čez Želimeljščico na cesti Škofijica–Ig in miniranje pokritega mostu čez Iščico pred italijanskim blokom. Poročnik Vincenzo Placenti, poveljnik notranje ljubljanske čete karabinjerjev, je o tem poročal visokemu komisariatu, kvesturi in vojaškim poveljstvom. V noči s 17. na 18. maj so na cesti Ljubljana–Ig okoli 2 km od mesta partizani prekinili prometne zveze, ker so razstrelili leseni most čez Iščico. Pričakovali so, da bodo v enem dnevu zopet obnovljene.<a class="link_ref" href="op.html#ftn.377" title="377IZDG F 161IV št. 344  1942 maj 18."><sup>377</sup></a> Obvezna je na osvobojenem ozemlju postala zatemnitev, omejili so tudi gibanje prebivalstva in uvedli dovolilnice. Za potrebe vojske je bilo obvezno oddati vse orožje, strelivo ter drug vojaški in sanitetni material.</p><p><span class="pagebreak" id="pb.136">136</span>V skladu z odlokom IOOF o ustanovitvi oblasti na svobodnem ozemlju z dne 17. maja, ki je bil objavljen dva dni pozneje v <span style="font-style:italic">Slovenskem poročevalcu</span>,<a class="link_ref" href="op.html#ftn.378" title="378Dokumenti ljudske revolucije 2 o.c. str. 79 sl. št. 35 Slovenski poročevalec letnik 3 št. 20  1942 maj 19."><sup>378</sup></a> je štab Šercerjevega bataljona 19. maja izdal poseben razglas, ki sta ga podpisala Tone Vidmar - Luka in Fric Novak.<a class="link_ref" href="op.html#ftn.379" title="379Dokumenti ljudske revolucije 2 str. 88 sl. št. 40."><sup>379</sup></a> Z njim je razglasil, da poleg partizanskega poveljstva edino oblast v kraju predstavlja OF, tj. TOOF. Na osnovi tega se je na svobodnem ozemlju podkrimskih vasi vzpostavila ljudska oblast. Ukinili so vse zakone in uredbe fašističnega okupatorja, odpravili okupatorsko upravo v obeh občinskih središčih in TOOF so prevzeli oblastno-upravne funkcije v vseh civilnih zadevah. Cerkev so ločili od državne oblasti in proglasili svobodo veroizpovedi. Uveljavili so tudi žensko enakopravnost. Vsem upravičencem so iz občinske oskrbe razdelili dovlj hrane za tri mesece. Tujcem in narodnim izdajalcem so zaplenili premoženje in predvidevali odvzem živil najbogatejšim.</p><p>Povsod se je poživilo politično delo, prirejali so javna zborovanja in mitinge, razmahnilo se je delo mladinske organizacije in SKOJ. Na Igu je bil aktiv SKOJ ustanovljen že konec leta 1941; vodil ga je Mirko Grum iz Drage, člani pa so bili Franc Kus, Tone Pristav z Iga, Jože Grum iz Drage, ki je bil zaposlen v Gerbčevem mlinu na Igu, in Tilka Grum iz Drage. Sestanke so imeli v Gerbčevem mlinu, pri Grumovih v Dragi in pri Tonetu Hitejcu na Igu. Nastopali so proti dekletom, ki so se družila z Italijani, tiskali in razširjali propagandna gesla OF, pridobivali simpatizerje narodnoosvobodilnega gibanja itd. Po osvoboditvi Iga so nekateri člani SKOJ odšli v partizane.<a class="link_ref" href="op.html#ftn.380" title="380ZB Ig  Izjava Toneta Pristava dec. 1980."><sup>380</sup></a> Med najpomembnejše politične dogodke lahko štejemo dokončno utrditev TOOF v vseh podkrimskih vaseh. S prenosom civilne oblasti na TOOF je bila vsekakor ena prvih političnih nalog izvolitev teh odborov, kjer jih še ni bilo in je OF delala le z zaupniki.<a class="link_ref" href="op.html#ftn.381" title="381Prim. Dokumenti ljudske revolucije o.c. str. 88 št. 39."><sup>381</sup></a> Tako so na javnem zborovanju v Tomišlju, ki je bilo na dvorišču kmetije Ivane Svete - Lukceve, 20. maja izvolili TOOF. Na zborovanju je govoril partizan Tone Jarc - Rebek, udeležil se ga je tudi stari aktivist Janez Mazi.</p><p>V odbor so bili soglasno izvoljeni Janez Mavec - Gričar, kmet (1899) kot sekretar, Anton Kumše - Gostiša, kmet (1896), Johan Mavec - Jernejček, kmet (1893), Anton Šuštaršič - Primož, kmet (1902), Franc Šuštaršič - Žerovčev, kmet (1912) in Jože Tehovnik - Šimnov, kmečki sin (1905). Dan pozneje proti večeru je bilo podobno zborovanje v Brestu na dvorišču kmeta Mihe Tavžlja sredi vasi. Tudi tu je govoril Tone Jarc - Rebek. Soglasno so bili v TOOF izvoljeni naslednji vaščani: Franc Modic - Hacinov, kmečki sin (1910) kot sekretar, Janez Kumše - Kumšetov, kmet (1893), Slavko Peršin - Župec, kmet (1912), Jože Požar - Žagar, kmet (1903), Anton Šuštaršič <span class="pagebreak" id="pb.137">137</span>- Matevžev, kmet (1903) in Ivan Švigelj - Švigljev, kmet (1911). V obeh primerih je po zborovanju in volitvah sledil miting.<a class="link_ref" href="op.html#ftn.382" title="382A. Kumše Pripoved neke dobe str. 30 sl."><sup>382</sup></a> Povsod drugje so ostali prejšnji TOOF, vendar so tiste, ki so odšli v partizane, nadomestili z novimi odborniki. Tako so odbore dopolnili v Vrbljenah in v Strahomeru. V prvem so bili Martin Furlan, Anton Kumše, Anton Modic, Franc Lesica in Ivan Susman; v drugem pa Franc Modic, Jože Kraljič, Jože Meglič, Jože Močnik in Alojz Pikovnik. Vsi so bili kmetje ali kmečki sinovi.<a class="link_ref" href="op.html#ftn.383" title="383Prav tam."><sup>383</sup></a> Vpliv TOOF je v teh dneh svobode močno porasel. Skrbeli so za vse civilne zadeve, oskrbovali borce, organizirali so žene in dekleta, da so partizanom kuhale, prale, šivale in pripravljale povoje za ranjence, jim v jerbasih nosile hrano na položaje, v zasede (npr. na cesti proti Škofljici in Ižanski cesti) in na straže; čevljarji in krojači po vaseh so popravljali čevlje in obleke itd. Ob podpori partizanov so poživili tudi politično delo.</p></div><div class="ss3" id="index-body.1_div.2_div.3_div.5"><h3><span class="head">Boji za ohranitev svobodnega ozemlja </span></h3><p>Po nastanku svobodnega ozemlja partizani niso mirovali. Napadali so dolenjsko železnico od Lavrice oziroma Škofljice dalje, ovirali promet po tržaški progi ter obstreljevali vojaške barake v Škofljici in Podpeči. Povsod so bili manjši spopadi patrulj. Italijani so že 19. maja začeli z ofenzivnimi akcijami proti osvobojenemu ozemlju na Barju in južno od njega, kar je pripeljalo do večjega spopada pri pokritem mostu. Hitri protiukrepi Italijanom niso bili samo prestižnega pomena, tudi iz strateških vzrokov niso mogli dopustiti, da bi partizani obvladovali ozemlje vse do predmestij Ljubljane. General Robotti je diviziji sardinskih grenadirjev ukazal, da uniči svobodno ozemlje in zopet osvoji Ig. Začetni okupatorjev poskus se je proti Igu usmeril iz Škofljice. Čeprav so jih podpirali tanki, so Italijani prodrli le do porušenega mostu čez Želimeljščico. Tu so jih s hudim strojničnim ognjem zadržali Dakijevi borci ob podpori enote Šercerjevega bataljona in preprečili popravilo tega mostu. Po nekajurnem boju se je okupator vrnil na izhodiščne položaje. Italijani so nato z Ljubljanskega gradu s topovi obstreljevali Ig in Želimlje.<a class="link_ref" href="op.html#ftn.384" title="384J. Klemenčič omenja da so zadeli okno v zakristiji in župnijski čebelnjak. En strel je poškodoval tudi hišo Rudolfa Kukovice..."><sup>384</sup></a> Naslednji dan so Italijani poskušali popraviti pokriti most na Barju blizu šole, ki so ga partizani porušili v noči na 19. maj. To je zahteval italijanski bojni načrt za prodor proti Igu, ki naj bi ga začeli izvajati 21. maja. Vod inženircev 54. čete grenadirske divizije pod poveljstvom kapetana Gina <span class="pagebreak" id="pb.138">138</span>Caprarija, ki naj bi most popravil, so takoj napadli partizani s strojničnim ognjem z zvonika črnovaške cerkve. Nato so se v spopad na obeh straneh vključevale še nove sile. Na partizanski strani Čufijev (Ivan Jevc) vod, borci 1. čete Šercerjevega bataljona in Proletarske udarne čete; po italijanskih vesteh naj bi jih bilo okoli 150 in več. Na italijanski strani pa so sodelovali še del vojakov kapetana Maria Brardinellija, čete podpolkovnika De Sarna in dva tanka. Ko so Italijani dobili okrepitev, so se utrdili v bližnjih hišah onstran Iščice, iz katerih so streljali s strojnicami in minometalci. Z Ljubljanskega gradu jim je pomagalo topništvo. Partizanom okupatorske vojske ni uspelo potisniti nazaj prek Iščice. Italijani so svoje premike po cesti ščitili na ta način, da so pred seboj gonili žene in otroke. Boji so trajali skoraj 9 ur in se končali ob mraku, ko so se partizani umaknili. Italijani naj bi imeli v tem velikem spopadu dva mrtva in neznano število ranjenih. Na partizanski strani so padli Slavko Novljan - Lado (1. četa), Tone Zgonc (Prolet, u. četa) in Ivan Babnik, ki je služil za hlapca pri Volkovih z Iga, zadela ga je granata. Ranjeni so bili Jože Jakič - Dušan iz Zapotoka, Anton Bolha - Majnikov ter brata Boris in Tone Jakopin z Iga (ki jih je zdravil Franc Berce v Iški).<a class="link_ref" href="op.html#ftn.385" title="385ZB Ig Izjava Joži Jalen IZDG F 660V2  Rapporto sul fatto dArma del 19 maggio 1942 prim. še 1942 jul. prav tam  NotaScontro c..."><sup>385</sup></a></p><p>Boji pri pokritem mostu partizanom niso prinesli vojaških prednosti.<a class="link_ref" href="op.html#ftn.386" title="386F. Strle I o.c. str. 295."><sup>386</sup></a> Le za en dan so zamaknili popravilo mostu, ki so ga Italijani usposobili za motoriziran napad na Ig. So pa močno odmevali po vsej Ljubljanski pokrajini in zlasti v Ljubljani, saj so boji potekali v njenih južnih predmestjih. O tem je Edvard Kocbek, ki je s člani IOOF čakal v Polju na prehod na svobodno ozemlje prek Iga,<a class="link_ref" href="op.html#ftn.387" title="387F. Strle I o.c. str. 396 sl. E. Kocbek Tovarišija str. 223 tu je pod datumom 23. maj zapisal da so izvršniki izvedeli za pre..."><sup>387</sup></a> v svojem dnevniku pod datumom 21. maj zapisal: »Naši so ponoči prišli skoraj do Rakovnika, italijanski topovi niso včeraj skoraj nikogar zadeli, vzdržujemo redno kurirsko zvezo med Poljem in Igom.«<a class="link_ref" href="op.html#ftn.388" title="388E. Kocbek o.c. str. 21."><sup>388</sup></a> Še bolj znane so besede in ocena tega boja Edvarda Kardelja v pismu Titu:</p><blockquote class="quote"><p>»… Zadnje partizanske akcije so v Ljubljanski pokrajini … dejansko prerasle v splošno ljudsko vstajo. Razvoj je bil tako nagel, da je iznenadil okupatorje, in bogme, priznati moram, do neke mere tudi nas same. … Včeraj so se bili že <span class="pagebreak" id="pb.139">139</span>boji 5 minut od ljubljanskega dolenjskega kolodvora in so partizanske krogle padale do Opekarske ceste (Prulska šola). Italijani so kot blazni vse popoldne streljali s topovi z Ljubljanskega gradu. Lahko si misliš, kakšno razpoloženje je ustvarilo topovsko grmenje ter ogenj iz partizanskih mitraljezov in pušk, ki je trajal nekaj ur, vse popoldne, neposredno v ljubljanskih predmestjih! Navdušenje je ogromno …« <a class="link_ref" href="op.html#ftn.389" title="389Dokumenti ljudske revolucije 2 št. 47 Zbornik VI2 št. 102."><sup>389</sup></a></p></blockquote><p>Velik pomen so temu boju dajale tudi okupatorske vojaške oblasti, saj so si s popravilom mostu naslednjega dne odprle pot za pripravljeni prodor proti Igu in tamkajšnjemu svobodnemu ozemlju. Za udeležbo v boju so pozneje po predlogih divizijskega štaba grenadirjev odlikovali kar številne oficirje, podoficirje in vojake.<a class="link_ref" href="op.html#ftn.390" title="390Prim. IZDG F 660V2  1942 jun. 28. in 30. jul. 3. in 7. ter avg. 3. IZDG F 687III3  1942 jul. 12 in avg. 31. Odlikovani so bi..."><sup>390</sup></a> Poveljnik 11. armadnega zbora, general Robotti, je 21. maja izdal povelje za napad na Ig. Nalogo je zaupal diviziji sardinskih grenadirjev. Divizijski general Orlando je za poveljnika akcije postavil podpolkovnika Fernanda Carignanija in mu dal na voljo velike sile (skoraj celotni njegov bataljon 2. polka grenadirjev, vod izvidnikov z avtomatskim orožjem in lahkimi minometi kal. 45 mm, četo minometov kal. 81 mm in podobno četo iz 21. minometnega bataljona; te pehotne sile so podpirale baterije topov, tanki in avtomobili, tj. dva voda tankov »M«, dva samovozna topa, dva voda avtomobilov 2. polka, vod inženircev 54. čete in še dve bateriji topov kal. 75 in 100 mm iz 13. topniškega polka, ki jih je ščitilo 100 vojakov s štirimi strojnicami). Poleg tega je celotno napredovanje podpiralo topništvo na Ljubljanskem gradu, postojanki na Rudniku in Škofljici ter letalstvo. General Orlando je odbranim četam zapovedal: 1) pregnati upornike z območja Iga, da se ponovno utrdita italijanski položaj in prestiž, 2) povzročiti sovražniku čim večje izgube in 3) v Studencu - Igu namestiti posadko, ki bo zmogla obvladati območje, ki bo obnovila prometne zveze in zagotovila varnost, tj. red in mir.<a class="link_ref" href="op.html#ftn.391" title="391Prim. T. Ferenc Ljudska oblast I str. 155."><sup>391</sup></a></p><p>Cilj napada je bil Ig, ki naj bi ga zasedli z obkoljevalnim manevrom. Ena smer prodiranja italijanskih sil je šla od pokritega mostu do križišča ceste proti Iški Loki, Igu in Kremenici, druga smer pa od križišča ceste proti Iški Loki na Staje. Zasedli naj bi tudi vse strateško pomembne točke nad Vrbljenem, Kremenico in Igom. Napad so začeli v ponedeljek, 22. maja, zgodaj zjutraj, tako da je bila predhodnica že okoli 4. ure <span class="pagebreak" id="pb.140">140</span>zjutraj pri pokritem mostu. Tanki in druga vozila so nato prodirala po Ižanski cesti, pehota pa na obeh straneh čez polja in travnike. Cesto, ki so jo partizani zaminirali s protitankovskimi minami je čistil vod inženircev pod poveljstvom podporočnika Paganija; pri tem je sprožena mina smrtno ranila vojaka Francesca Martire, ki se je, kot pravi italijanski vir, »odlikoval po drznosti in zaničevanju nevarnosti«.<a class="link_ref" href="op.html#ftn.392" title="392IZDG F 660V2  ok. 1942 jul. 31."><sup>392</sup></a></p><p>Prodirajočemu okupatorju so stale nasproti mnogo šibkejše partizanske sile, čeprav se je z ljudsko vstajo število partizanov zelo povečalo; predvsem so bili borci narodnoosvobodilne vojske mnogo slabše oboroženi. Vodila sta jih komandant Šercerjevega bataljona Tone Vidmar - Luka in poveljnik Proletarske udarne čete Stane Semič - Daki. Prva četa Šercerjevega bataljona, v kateri je bilo veliko domačinov pod poveljstvom Vandeka, je zavzela položaje na črti Iška Loka-Brest-Podkraj. Novo ustanovljena 5. četa in del Proletarske udarne čete sta čakali sovražnika na črti med Igom in Želimljami. Samo obrambo Iga je prevzela Proletarska udarna četa, ki je v stolp ižanske cerkve postavila opazovalnico in strojnico; opazovalec je bil Franc Brezovnik. Položaje proti Pijavi Gorici je branila le nekaj dni prej ustanovljena Želimeljska četa, ki jo je vodil nadučitelj Andrej Flajs - Sočan. Italijani so začeli z napadom ob 6. uri zjutraj in so z večjim številom tankov sorazmerno hitro prodrli proti Iški Loki, kjer so naleteli na obrambno črto partizanov Iška Loka-Brest-Podkraj. Partizani, borci 1. čete Šercerjevega bataljona pod vodstvom Vandeka, so bili brez protitankovskega orožja, zato so tanke spustili skozi svoje zapore; pač pa so z vso silo udarili po okupatorjevi pehoti. V teh bojih je bil v prsi ranjen Alojz Kusold - Vasilij, ko je s patruljo šel od Bresta proti Iški Loki. Rešili so ga z bojišča in je ob podpori peš prišel v Iško, kjer je imel ambulanto Franc Berce.<a class="link_ref" href="op.html#ftn.393" title="393ZB Ig Izjava Joži Jalen ZB Ig Gradivo za NOB  Poročilo o zbiranju gradiva Osnovna šola Lj. Šercerja  mentor Ida Zgonc  Pajk...."><sup>393</sup></a> V tem spopadu je bil ranjen še en partizan. Okupatorjeve vojake so dalj časa zadrževali tudi s pomočjo zapornega ognja iz mitraljeza, ki ga je Daki postavil na zvonik ižanske cerkve in sta ga upravljala Ludvik Praznik - Suljo in Alojz Klančar - Kovač. Toda tanki so brez ovir napredovali naprej do Staj in Iga. Vse te prve spopade je od 7.30 dalje z Ljubljanskega gradu spremljal hud topovski ogenj, ki je bil sprva osredotočen na Ig, nato pa se je prenašal na Dobravico, Iško vas in Sarsko ter ponovno Ig. Obstreljevali so tudi Brest in zadeli cerkev ter Smoletovo gospodarsko poslopje in hlev, iz katerega so živino vseeno lahko rešili. V Tomišlju naj bi bil zadet Jankovičev hlev, poškodovano pa je bilo tudi šolsko poslopje, zato v njej ni bilo pouka vse do 30. 10. 1943.<a class="link_ref" href="op.html#ftn.394" title="394ZB Ig Izjava Joži Jalen A. Kumše Pripoved neke dobe o.c. SŠM F 18521  Osnovna šola Tomišelj kronika."><sup>394</sup></a> Ko sta bila ob topovskem obstreljevanju večkrat zadeta cerkev <span class="pagebreak" id="pb.141">141</span>in zvonik na Igu, so partizani z zvonika umaknili strojnico in italijanska pehota je nato hitreje napredovala proti Igu. S tem je bila oslabljena sama obramba Iga, čeprav so imeli tudi drugi mitraljezi dobre položaje. Vandkova četa, ki se je tudi v Mateni nekaj časa upirala sovražniku, se je morala po petih urah boja umakniti, ker je držala predolgo obrambno črto.</p><p>Druga italijanska kolona, ki je zaradi min na Ižanski cesti počasneje napredovala, je medtem že prišla do Iga, kjer je začela partizanska obramba pešati zaradi hudega topniškega obstreljevanja. Pri tem sta padli tudi civilni žrtvi: Marija Merkun - Petračeva mati (69 let), ki jo je zadelo v domači hiši in deklica Ana Jakič (10 let). Proti poldnevu so italijanske enote stisnile Ig s treh strani. V boju od blizu, tudi od hiše do hiše, so borci Proletarske udarne čete zapustili vas. Njen borec Stane Zdravje je boj opisal takole: </p><blockquote class="quote"><p>»Bili smo na položaju pri Jakiču in Cankarju, to je v hišah na začetku vasi na levi strani proti Ljubljani, ko so Italijani napadli. Najprej smo streljali s tal, nato pa smo šli na podstrešja, od kjer je bil razgled boljši in zadetek sigurnejši. Kolikor je bilo možno videti, smo veliko Italijanov izločili iz boja. Mi pa nismo imeli nobenih izgub. Položaj smo držali, dokler ni Arti ukazal umika zaradi prevelike premoči sovražnika. Nismo še prišli do gozda, ko so Italijani vdrli v vas.« <a class="link_ref" href="op.html#ftn.395" title="395ZB Ig Gradivo za NOB o.c."><sup>395</sup></a></p></blockquote><p>O umiku ni nihče obvestil 5. čete, ki je držala bojno črto na vzhodu. Ko je utihnilo streljanje na zahodu, je večji del čete odšel proti Igu in prišel v vas, ki jo je že zasedel okupator. Zopet je vzplamtel boj, zlasti pri »črnih vratih« in okoli gradu. V boju na nož med Abijevo skupino, ki je prišla s položajev na Kremenici, in grenadirji je padel še Stane Borštnar z Iga. Kmalu zatem je bilo konec bojev. Po osmih urah od začetka italijanske akcije so okupatorji kljub odporu partizanov zasedli Ig in večino podkrimskih vasi na robu Barja. Italijani so imeli po lastnih poročilih 4 mrtve in 11 ranjenih. Na partizanski strani sta bila dva mrtva in 5 ranjenih. Partizanske čete, ki so nekaj časa s strojničnim ognjem še nadlegovale Italijane, so se umaknile v Iško, Gornji Ig in na Golo.<a class="link_ref" href="op.html#ftn.396" title="396Zbornik VI2 št. 101 102 124 Zbornik VI3 Št. 9 15 135 136 138 IZDG F 660V2  1942 jul. 5. in ok. 31. F 660V2  Scontro di Stude..."><sup>396</sup></a></p><p>Boj za Ig je bil dotlej največji boj slovenskih partizanov v Ljubljanski pokrajini, ki je imel celo značaj frontalnega boja. V njem seveda ni bilo mogoče zmagati. Partizanske enote niso bile primerno oborožene in so bile v veliki meri sestavljene iz novincev. Toda poudariti je treba, da so se domači novinci odločno in srčno borili.</p><p><span class="pagebreak" id="pb.142">142</span>Osvoboditev Iga, svobodno ozemlje in nato boji z okupatorjem so močno povezali prebivalstvo podkrimskih vasi. Lahko bi rekli, da so v teh bojih sodelovali vsi. Moški so se borili, ženske so zbirale živila in kuhale hrano za borce, ki so jo mladinci in dekleta nosili na položaje.<a class="link_ref" href="op.html#ftn.397" title="397Npr. v Vrbljenah so kuhali pri Grebenčevih (vulgo Kocjanovih) zlasti domači Lojzka in Marija ob pomoči Lojze Dolenc Ivane Le..."><sup>397</sup></a> Bilo je, kakor poje narodna pesem: »… ve boste kuhale, mi pa streljali.«</p><p>Ig je bil, ko so vanj tega deževnega dne vdrli italijanski vojaki, na pol prazen. Del mož in fantov se je boril, del prebivalstva se je umaknil v gozdove. Že dan pred tem in še zlasti v noči na 22. maj je civilna oblast, TOOF in njegov sekretar Martin Meglič, organizirala za prebivalstvo, ki se je pred topniškim ognjem zatekalo med drugim tudi v klet županove hiše in župnišče, umik iz ogroženega območja. Umaknili so se v vasi Kot, Iška vas, Iška, Golo in Drago ter tamkajšnje gozdove. Z živino, hrano in oblačili so se na vozovih odpeljali na varno.<a class="link_ref" href="op.html#ftn.398" title="398ZB Ig Kronika Iga str. 6 J. Klemenčič o.c. str. 62 sl."><sup>398</sup></a> Okupatorjevi vojaki so ob vdoru na Ig začeli divjati po vasi. Zažgali so hiše na začetku vasi, kjer so se partizani uporno branili (Anzelcevo, Stojčevo, Kršmancovo, Cankarjevo in Škuljevo), in gospodarska poslopja (Majnikovo in Podržajevo). V topniškem obstreljevanju je bila poškodovana tudi šola in učiteljstvo je bilo skoraj ob vse premoženje. Moške, ki so še ostali v vasi, so odgnali na grad, ženske, otroke in starce, ki so se deloma zatekli v župnišče, pa so zgnali v kot pri cerkvenem zidu ter jim grozili, da jih bodo postrelili. Zaprte žene so občasno spustili, da so nakrmile živino, pomolzle, skuhale jedi in prinesle vodo ter mleko za otroke. Strahovali so jih celih pet ur, toda ljudje so se obnašali pogumno, celo otroci niso jokali. General Orlando je v svojem poročilu poveljstvu 11. armadnega zbora med drugim izrecno poudaril, da je prebivalstvo navidez mirno.<a class="link_ref" href="op.html#ftn.399" title="399IZDG F 667III1  1942 maj 24.  popolazione in apparenza tranquilla "><sup>399</sup></a> Medtem so vojaki plenili po hišah ter trgovinah in naropano blago (kolesa, obleke, šivalne stroje, tudi živino itd.) vozili v Ljubljano. Mnoge hiše so opustošili in ponesnažili. Nekaj dni so se znašali nad ljudmi, popivali in se gostili z vsem, kar so dobili. Polovili so kokoši, jemali jajca, pobili zajce, tudi prašiče, govedo pa odpeljali.<a class="link_ref" href="op.html#ftn.400" title="400SŠM F 18521  Iz šol. kronike Ig ZB Ig Gradivo za NOB o.c. ZB Ig Kronika Iga str. 6 J. Klemenčič o.c. str. 68 sl."><sup>400</sup></a> Kdor ni odpeljal ali dobro skril svojih reči, je bil ob vse premoženje. Druge vasi so bile manj poškodovane; Iška <span class="pagebreak" id="pb.143">143</span>Loka skoraj nič, ker v vasi ni bilo bojev. Nekoliko bolj je bila prizadeta vas Matena, kjer je bila deloma porušena hiša Franca Modica in je pogorel hlev Martina Juha; okupator je obstreljeval tudi cerkveni stolp. Brez škode sta ostali vasi Staje in Kot.<a class="link_ref" href="op.html#ftn.401" title="401J. Klemenčič o.c. str. 81."><sup>401</sup></a></p><p>Ko so se pobegli prebivalci – tudi na poziv italijanskih oblasti – začeli po nekaj dneh vračati na svoje domove – skoraj polovica mož in fantov je ostala v partizanih – so bili osupli, obupani in besni na okupatorja zaradi požganih, oropanih in onesnaženih hiš. Obup so pregnali z delom pri urejanju domov in s poljskimi opravili, srd na okupatorja pa je ostal. Konec maja so po vaseh popravili električno napeljavo in obnovili tudi racionirano preskrbo. Stanje v podkrimskih vaseh se je začelo urejati.</p><p>Po odhodu glavnine čet so okupatorji pustili na Igu in v Iški vasi, ki so jo še posebej želeli imeti pod nadzorstvom, večji posadki. Na Igu so začeli na gradu posebej utrjevati novo postojanko, ki naj bi varovala kraj in bila hkrati opozorilo partizanom na Krimu in Mokrcu. V njej je bila sprva cela četa sardinskih grenadirjev pod vodstvom poročnika Iva Martinellija, ki ga je junija zamenjal Rico Manfredi. Pozneje se je število posadke zmanjševalo. Še v času Martinellija so Italijani, ki so se držali ukazov poveljstev vojaških oblasti, v vasi storili nov zločin. 26. maja so pri pokopališču na Igu ustrelili domačina in borca 5. čete Alojza Avanzo, ki so prijeli ga morda po izdaji, ko se je zatekel domov. Vaščani so ta umor zelo obsojali.<a class="link_ref" href="op.html#ftn.402" title="402T. Ferenc Ljudska oblast I str. 159 J. Klemenčič o.c. str. 76 sl."><sup>402</sup></a> Takrat so izpustili tudi na gradu zaprte moške, tudi tiste, ki so se vrnili iz prebega in so se morali javiti posadki na gradu. Zanje sta posredovala ižanski župnik J. Klemenčič in župan M. Merzel, ki sta tudi s podpisoma na seznamu zaprtih potrjevala, da so vsi protikomunistično, tj. protipartizansko usmerjeni.<a class="link_ref" href="op.html#ftn.403" title="403J. Klemenčič o.c. str. 78 sl."><sup>403</sup></a> Na Igu so italijanske oblasti obnovile tudi karabinjersko postajo, ki jih je bilo v Ljubljanski pokrajini tedaj le še 39; njen sedež je bil v »kasarni« na Trnku in v mežnariji. Povečali so tudi število karabinjerjev v njej. Od konca maja do oktobra 1942 se je njihovo število povečalo z 11 na 18.<a class="link_ref" href="op.html#ftn.404" title="404IZDG F 659III  1942 maj 31. in jun. 2. F 659I  1942 jul. 6. avg. 11. sept. 4. okt. 2. in nov. 3."><sup>404</sup></a></p><p>V Iški vasi je italijanski vojaški oddelek zasedel šolsko poslopje, ki so ga skupaj s cerkvijo spremenili v utrjeno postojanko; tank med obema je služil kot bunker. Zazidali so okna in pustili samo strelske line ter poslopje obdali s hlodi. V klet šolskega poslopja so vojaki zapirali domačine in jih zasliševali v učiteljevem stanovanju, ki so ga spremenili v pisarno. Kmalu so zasedli tudi Štembalovo (Mihelčkovo) hišo, prvo na cesti od ižanske smeri. Nastanili so se tudi v cerkvi sv. Križa. Iz teh strateško pomembnih poslopij so Italijani nadzirali to najbolj partizansko izmed podkrimskih vasi.<a class="link_ref" href="op.html#ftn.405" title="405SŠM F 18521  Šolska kronika Iška vas."><sup>405</sup></a></p></div></div><div class="ss2" id="index-body.1_div.2_div.4"><div class="pagebreak" id="pb.144">[144]</div><h2><span class="head">Leto grozot, omahovanja in vztrajanja <br/>(od julijske ofenzive do kapitulacije Italije)</span></h2><div class="ss3" id="index-body.1_div.2_div.4_div.1"><h3><span class="head">Prevlada Šercerjevega bataljona v podkrimski in notranjski pokrajini </span></h3><p>Potem ko je okupator ponovno zasedel Ig in barjanske vasi, je Šercerjev bataljon NO nadziral obsežno ozemlje ob železniški progi vse do Rakeka in posegel celo prek proge v Polhograjske Dolomite. Lahko rečemo, da je bil bataljon vse do začetka velike italijanske ofenzive, ki se je začela 16. julija 1942, gospodar podkrimske in notranjske pokrajine.<a class="link_ref" href="op.html#ftn.406" title="406M. Guček Šercerjeva brigada o.c. str. 25."><sup>406</sup></a> Njegove čete so povsod napadale sovražnika.</p><p>Po umiku iz bojev na Igu se je 1. četa Šercerjevega bataljona 23. maja zbrala v Iški in na Gornjem Igu ter svoj tabor postavila v Iškem Vintgarju, približno tam, kjer sedaj stoji hotel Iški dom. Že naslednjega dne, to je še v času, ko so okupatorske sile čistile ozemlje južno in severno od dolenjske železnice med Škofljico in Grosupljem, je začela z ofenzivnimi akcijami.<a class="link_ref" href="op.html#ftn.407" title="407Prim. IZDG F 667IIl  1942 maj 24. T. Ferenc Ljudska vstaja I o.c. str. 161 sl."><sup>407</sup></a> Z obstreljevanjem je vznemirjala posadko na Igu. S to prvo akcijo po padcu Iga je bila morda povezana smrt partizana, ki so ga Italijani 23. maja zvečer ob 22. uri ustrelili, ko se je približal okupatorjevi opazovalnici.<a class="link_ref" href="op.html#ftn.408" title="408IZDG F 670II2  1942 maj 24."><sup>408</sup></a> Četa je tudi pozneje večkrat vznemirjala italijansko posadko na Igu.<a class="link_ref" href="op.html#ftn.409" title="409Prim. T. Ferenc o.c. str. 159."><sup>409</sup></a> Tako je bilo tudi 27. maja, ko so ob 13. uri partizani obstreljevali ižanski grad. Po Orlandovem poročilu Robottiju sta bila italijanski strelni ogenj in čiščenje območja neuspešna.<a class="link_ref" href="op.html#ftn.410" title="410IZDG F 667II2  1942 maj 27."><sup>410</sup></a> Borci 1. čete so italijansko posadko ponovno vznemirjali že tri dni pozneje.<a class="link_ref" href="op.html#ftn.411" title="411Prim. T. Ferenc o.c. str. 159."><sup>411</sup></a> V juliju so partizani še povečali psihološki pritisk proti Igu. 2. julija so zasedli gradič Brest in od tam več noči streljali na ižanski grad (ki je oddaljen 2 km).<a class="link_ref" href="op.html#ftn.412" title="412IZDG F 110AII Vesti št. 3  1942 jul. 9."><sup>412</sup></a> V noči s ponedeljka na torek 6. In 7. julija so zgodaj zjutraj z nekaj desetinami borcev napadli Ig. Streljali so tudi proti zvoniku in župnišču, kjer je verjetno bilo poveljstvo posadke. Italijani so <span class="pagebreak" id="pb.145">145</span>odgovorili s strojnicami in bombami, streljali so tudi s topovi z gradu. Partizani so se umaknili brez žrtev,<a class="link_ref" href="op.html#ftn.413" title="413IZDG F 110 AI Vesti št. 1 f 59223."><sup>413</sup></a> vendar to niso bili edini spopadi 1. čete z okupatorjem. Tudi ižanska italijanska posadka je bila precej aktivna in je večkrat šla v večje patruljne in očiščevalne pohode na območju Krima, ki so bili predvsem odgovor na napade partizanov 1. čete Šercerjevega bataljona. Poglejmo si nekaj teh nastopov. Oddelek strelcev in karabinjerjev je 8. junija izvedel ofenzivno akcijo na območju Strahomerja in v bližini kraja so jih napadli partizani. Le previdnost je italijanske vojake rešila pred hujšimi posledicami. Številčna premoč in hitra protiakcija Italijanov sta partizane prisilila k umiku.<a class="link_ref" href="op.html#ftn.414" title="414IZDG F 658 III1  1942 jun. 8 F 670II2 Diviz. Granatieri  1942 jun. 9."><sup>414</sup></a> Nekaj dni pozneje je patrulja 1. čete pričakala oddelek 23. bataljona obmejnih enot (GAF), ki je z nekaj oklepnimi vozmi (tanki M) na območju Iške vasi opravljal očiščevalno akcijo. Partizanska patrulja se je morala pred sovražnikovim ognjem umakniti. Italijani so imeli ranjenega vojaka, našli pa so krvave sledi, strelivo in vojaška oblačila na položajih partizanov. Istega dne so partizani napadli Italijane tudi v Črni vasi in ranili tri sovražnike.<a class="link_ref" href="op.html#ftn.415" title="415IZDG F 670II2 Diviz. Granatieri  1942 junij 11."><sup>415</sup></a> Sredi belega dne 18. junija so partizani začeli obstreljevati postojanko Iška vas, kjer so se že pred tem vgnezdili okupatorji, in ubili njihovega podčastnika.<a class="link_ref" href="op.html#ftn.416" title="416Prav tam  1942 junij 20."><sup>416</sup></a> Naslednjega dne so partizani porušili leseni most na poti Škofljica–Ig, ponoči pa so neznanci pognali v zrak transformatorsko postajo (cabina elettrica) med Iško Loko in Igom. Po poznejših podatkih in lastnem priznanju na zaslišanju ob predaji je to storil Franc Zupančič z Iga (roj. 1. oktobra 1924), ko je bil že partizan, ob pomoči Franca Kusa z Iga (roj. 17. marca 1923) in drugih partizanov.<a class="link_ref" href="op.html#ftn.417" title="417IZDG F 160V  1942 nov. 10. F 670II2 Diviz. Granatieri  1942 jun. 19. Tako je poročal karabinjerski podporočnik Nicola Testa ..."><sup>417</sup></a> Morda je bilo prav s tem sabotažnim dejanjem povezano povelje načelnika štaba 11. armadnega zbora polkovnika Annibala Galla poveljstvu tankovske čete, naj 20. junija zjutraj pošlje dva srednje težka tanka poveljstvu ižanske posadke.<a class="link_ref" href="op.html#ftn.418" title="418IZDG F 660IVc  1942 jun. 19."><sup>418</sup></a> Že 21. junija ponoči so partizani z avtomatskim orožjem streljali na blok na Igu, dan pozneje pa zgodaj dopoldne (ob 7.30) ponovno obstreljevali posadko v Iški vasi, kjer so ranili enega grenadirja.<a class="link_ref" href="op.html#ftn.419" title="419IZDG F 670II2 Diviz. Granatieri  poročilo 1942 jun. 21. prav tam poročilo 1942 jun. 22. Okupator je v vasi zaradi tega še hu..."><sup>419</sup></a> Le dva dni pozneje so akcijo ponovili in spet lažje ranili nekega grenadirja.<a class="link_ref" href="op.html#ftn.420" title="420IZDG F 668II  1942 jun. 25."><sup>420</sup></a> Med tem so partizani, da bi prizadeli italijansko posadko v Iški vasi <span class="pagebreak" id="pb.146">146</span>in njeno oskrbo, zaprli vaški vodovod v Krvavicah v Iškem Vintgarju. V povezavi s tem so tudi sicer nadzorovali Iško vas in streljali na vsak premik vojakov (kakor smo že videli). Ker je ostalo brez vode tudi prebivalstvo vasi, so se ljudje začeli, kakor poroča Orlando poveljstvu armadnega zbora, izseljevati v Tomišelj, Iško Loko in na Ig. Italijanski vojaki so začeli ropati zapuščene hiše.<a class="link_ref" href="op.html#ftn.421" title="421IZDG F 110 AII Vesti št. 3  1942 jul. 9. ZB Iška vas Dogodki o.c. M. Škraba  izjava z 1975 dec. 15."><sup>421</sup></a> V dneh, ko so se Italijani na terenu že začeli pripravljati za svojo veliko ofenzivo, so partizani 8. julija uničili mali most in telefonsko zvezo med Škofljico in Igom, kjer so požagali 17 drogov in pobrali okoli 800 m žice. Ko so inženirci, ki jih je spremljal vod karabinjerjev, poskušali škodo popraviti, so jih napadli partizani. Pri spopadu so imeli Italijani šest ranjenih, kolikšne so bile izgube partizanov, vir ne pove. Istega dne so bili boji tudi pri bližnji Pijavi Gorici, kjer je padel partizan Franc Bolha, ranjen pa je bil Boris Jakopin, oba z Iga; zajetega Italijana so ustrelili.<a class="link_ref" href="op.html#ftn.422" title="422IZDG F 671I1 Poročilo 11. armadnega zbora 2. armadi 1942 jul. 8. F668 III telegraf 8. 7. 1942 F 110 AI Vesti št. 5  1942 jul..."><sup>422</sup></a> Naslednjega dne so partizani prodrli skoraj do Ižanske ceste in se nato umaknili proti Mateni, toda že v noči na 11. julij so prekopali cesto Ljubljana–Ig pri Kožuhu 10 m na široko in Matensko cesto neposredno za mostom. Že pred tem so Italijani prišli v vas Brest in iz povračilnih ukrepov z ižanskega gradu streljali na Iško vas, kjer je pogorelo 39 poslopij.<a class="link_ref" href="op.html#ftn.423" title="423IZDG F 110 AI Vesti št. 4  1942 jul. 9. ibidem Vesti št. 5  1942 jul. 9. ibidem Vesti št. 6  f 59231."><sup>423</sup></a></p><p>Aktivna je bila tudi 5. četa I. bataljona L. Šercerja, ki je imela neposredno po padcu Iga tabor pri zaselku Planinica, od 8. junija pa je bila to 4. četa. Po napadu Italijanov so tabor po desetih dneh prestavili v Dedendol nad Podkrajem. Komandir čete je postal Riko Metlikovič, ki je odšel v partizane po napadu karabinjerjev v Želimljah, politkomisar čete je bil Miro Pezdir, ki ga je po napadu na Planinico zamenjal Tone Jarc iz Črne vasi. Že 25. maja je četa napadla postojanko Podpeč (pri Kobiju), v začetku junija pa so Italijani napadli četni tabor v Planinici; takoj ko so se ustalili v novem taboru, so sledili novi napadi. 7. junija je prvi vod čete obstreljeval italijanske barake na Rudniku, 1. desetina 2. voda pa je 18. junija odšla do Ljubljanice pri Liparju, se prepeljala na levi breg reke in minirala progo med Borovnico in Notranjimi Goricami. Še pred tem so demonstrativno napadli novo italijansko postojanko v cerkvi sv. Ane nad Podpečjo. Na eni izmed oskrbovalnih poti so Italijani 13. maja v Vnanjih Goricah zajeli Antona Bolho z Iga, ki so ga karabinjerji z Brezovice še isti dan ustrelili. Pred začetkom italijanske ofenzive so cesti iz Podpeči in z Iga onesposobili za promet, porušili so mostove in na cesto posekali smreke.<a class="link_ref" href="op.html#ftn.424" title="424A. Kumše Pripoved neke dobe str. 43 sl."><sup>424</sup></a> Zelo pogosto so napadali tudi železniško <span class="pagebreak" id="pb.147">147</span>progo med Verdom in Borovnico (npr. 8. in 12. junija). Ob navduševanju in vzdušju zaradi svobodnega ozemlja ter uspešnih partizanskih bojih je tudi na podkrimskem območju v narodnoosvobodilnem gibanju prihajalo do podobnih slabosti in napak kakor drugje po Ljubljanski pokrajini. Na kratko, tudi tu so se kazali znaki vojvodstva in samopašnosti ter notranjih trenj v posameznih partizanskih enotah, pa tudi pojavi sektašenja s strani članov KPS v prepričanju, da revolucionarni boj prehaja v svojo drugo razvojno stopnjo. Kakor drugje je tudi v podkrimskem območju poleg upravičenih ukrepov prišlo do napačnih korakov, ki so negativno vplivali na ljudi. Premalo je bilo povezanosti pri ukrepanju med partizanskimi poveljstvi in terenskimi aktivisti in TOOF. To se je pokazalo predvsem pri oskrbovanju s hrano (rekvizicijah) in streljanju ljudi, obsojenih zaradi narodnega izdajstva.</p><p>Po ustrelitvi Janeza Mrkuna in Valentina Jenka na Igu v majskih dneh, kar so vsi sprejeli kot upravičeno nujnost, je v juniju (21.) doletela ista kazen tudi tomišeljskega občinskega tajnika in organista, ki je kot nekdanji goreč delavec prosvetnega društva postal zaprisežen član Slovenske zaveze in legionar (Slovenske legije) ter organizator nasprotnikov OF.<a class="link_ref" href="op.html#ftn.425" title="425IZDG F 123II f 70972 F 110 AII f 59743  1942 jul. 23. prav tam Vesti št. 3  1942 jul. 9. V virih je nekaj zmede v povezavi z..."><sup>425</sup></a> Ob istem času, v noči na 21. junij, so partizani aretirali tudi tomišeljskega župana in gostilničarja Franca Bezlaja - Lenčka (roj. 26. 2. 1902), ki bi ga verjetno čakala ista kazen. Obdolžili so ga namreč sodelovanja z okupatorjem in celo izdajstva. Toda Bezlaj je še isto noč ušel, se zatekel v Ljubljano, iskal zaščito pri Italijanih in sam zaprosil za zaščitno internacijo (»internamento protettivo«).<a class="link_ref" href="op.html#ftn.426" title="426IZDG Visoki komisariat F 14konvolut F. Bezlaj  1942 jul. 17. Zgodbo da je Bezlaju pomagal pobegniti pošten partizan povsem z..."><sup>426</sup></a> Kot potencialne ovaduhe, kar je med njimi kdo tudi res bil, so v tem času poslali v smrt družine ciganov iz Vrbljen in Podpeči. Na Notranjskem so partizanske enote na osvobojenem ozemlju usmrtile vsaj okoli 70 Romov.<a class="link_ref" href="op.html#ftn.427" title="427J. Klemenčič o.c. str. 80 T. Ferenc Ljudska oblast I str. 352 sl. 566 sl. D. Guštin o.c. str. 489 op. 155 IZDG NOB tisk P116..."><sup>427</sup></a> Že v juliju, nekaj dni pred začetkom velike italijanske ofenzive, so partizani v Tomišlju v hiši pri Mihavcu prijeli Miro Lampret, roj. Rozman, z desetletno hčerko, ko je s konjem in vozom iz Ljubljane prišla po živila. Ker je njen mož, ljubljanski trgovec, že sodeloval z Italijani, so iz bojazni, da bi tudi onidve ovajali, obe ustrelili.<a class="link_ref" href="op.html#ftn.428" title="428IZDG F 110 AI Vesti št. 19  1942 jul. 23."><sup>428</sup></a> Med ljudmi je najbolj odmevala smrt bivšega orožnika Alojza Čusa, ki so ga borci 5. čete ustrelili že meseca maja po ovadbi, da je izdajalec. Nato se je izkazalo, da je delal za OF še preden je odšel v partizane ter <span class="pagebreak" id="pb.148">148</span>da je bila ovadba le stvar osebnega maščevanja.<a class="link_ref" href="op.html#ftn.429" title="429A. Kumše Pripoved neke dobe str. 50."><sup>429</sup></a> O tem primeru je spregovoril Franc Popit, inštruktor CK KPS na Notranjskem, na partijski konferenci za osvobojeno ozemlje na Cinku v Kočevskem Rogu.<a class="link_ref" href="op.html#ftn.430" title="430Dokumenti ljudske revolucije 2 št. 98 str. 286 Glede likvidacij Na barjanskem okrožju so likvidirali pristaša OF ker je spor..."><sup>430</sup></a></p><p>Konferenco so sprožile prav omenjene težave, ki jih je želelo vodstvo KPS v dobro narodnoosvobodilnega gibanja čimprej razčistiti in napake odpraviti. Priprave zanjo so stekle že konec junija, začela pa se je 5. julija in trajala tri dni. Na njej je bilo 92 delegatov iz vojaških enot in s terena. Iz podkrimskih vasi sta bila na konferenci Janez Japelj, politični komisar 1. čete Šercerjevega bataljona, član KPS od avgusta 1941, in Jože Mazovec - Tine Dolgan, obveščevalec glavnega poveljstva in član partije od leta 1930, ki je kot nekdanji aktivist na podkrimskem območju dobro poznal tamkajšnje razmere. Na konferenci je Boris Kidrič v svojem referatu o odnosu zaveznikov do partije obsodil pojave sektaštva pri članih partije, Franc Leskošek je kot komandant glavnega poveljstva narodnoosvobodilne vojske obsodil vojvodstvo in samovoljo v partizanskih enotah ter ju označil za škodljiv pojav za narodnoosvobodilno gibanje. Vse to je nato obsodil tudi Edvard Kardelj v posebnem članku. V povezavi s tem je prišlo do nekaterih kadrovskih sprememb tudi v enotah Šercerjevega bataljona NO.<a class="link_ref" href="op.html#ftn.431" title="431Dokumenti ljudske revolucije 2 št. 98 str. 208289 M. Maček Spomini Ljubljana 1981 str. 139 sl V. Deželak Konferenca na Cinku..."><sup>431</sup></a></p></div><div class="ss3" id="index-body.1_div.2_div.4_div.2"><h3><span class="head">Velika italijanska ofenziva in podkrimske vasi </span></h3><p>Že od časa, ko je bila v Ljubljanski pokrajini na italijansko vojsko prenešena skrb za varnost javnega reda in miru ter se je začel izvajati njen načrt »Primavera«, sta se tako general Robotti, poveljnik 11. armadnega zbora, kakor general Roatta, komandant 2. armade, začela pripravljati na veliko ofenzivo proti partizanom in v narodnoosvobodilno gibanje vključenemu slovenskemu ljudstvu. Le nekaj dni pred osvoboditvijo Iga in pred nastankom svobodnega ozemlja je Robotti v posebnem poročilu Roatti opisal položaj v Ljubljanski pokrajini. Že takrat je poudarjal, da partizanske sile hitro naraščajo in hkrati z njimi tudi njihova dejavnost. Zaradi tega je po njegovem mnenju padal ugled italijanskih oblasti in vojske pri slovenskem prebivalstvu, ki se pokori le sili – spoštovanje vzbujajoči sili. Robotti je že takrat računal na veliko ofenzivo in je v povezavi z njo zahteval vrsto represivnih ukrepov in dodatne vojaške sile. Trdil je, da je mogoče le z odločno, dolgotrajno in sočasno akcijo na velikem ozemlju računati na <span class="pagebreak" id="pb.149">149</span>uničenje uporniške dejavnosti in odpraviti endemično stanje upora.<a class="link_ref" href="op.html#ftn.432" title="432IZDG F661III3  1942 maj 12.  con ripercussioni indubbie sul nostro prestigio presso questa gente slovena che  sarà mai detto..."><sup>432</sup></a> Ko so partizani prešli v ofenzivo, je Robotti ponovno sporočil poveljstvu 2. armade, da se razmere v Sloveniji naglo poslabšujejo, med drugim tudi zaradi prešibkih italijanskih vojaških sil v pokrajini. Pričakoval je namreč, da bodo partizani zelo povečali svoje sile na območju Krima, Mokrca, Molnika in Pugleda, ki ga je označil za utrdbo ljubljanske kotline (»bastione della piana di Lubiana«), in nato poskušali osvojiti Ljubljano. Ponovno je izrecno poudaril, da je nujno čimprej prevzeti pobudo v operacijah in je ne prepuščati partizanom.<a class="link_ref" href="op.html#ftn.433" title="433IZDG F 660III1  1942 maj 22."><sup>433</sup></a> Verjetno je v povezavi s tem neposredno po ponovni osvojitvi Iga zahteval, naj se s celim polkom grenadirjev prečeše ozemlje med Blokami in Ljubljano ter območje zahodno od Grosuplja (tj. območje Krima, Mokrca, Molnika in Pugleda). S tem manevrom naj bi Ljubljano, središče narodnoosvobodilnega gibanja, osamili od najbolj grozečih partizanskih oddelkov. 26. maja je Robotti na sestanku poveljnikov svojih enot razpravljal o ukrepih, ki bi jih bilo treba uveljaviti v povezavi z ofenzivo proti NOV in hkrati v boju proti civilnemu prebivalstvu. Naslednjega dne je poveljnike pozval, naj k predvidenim ukrepom in operacijam pošljejo pripombe in dopolnitve; odgovor je pričakoval do 5. junija. Najpomembnejša točka ukrepov je bila predvidena izselitev prebivalstva (»sgombere delle popolazioni«), ki naj bi zajela okoli 30.000 ljudi.<a class="link_ref" href="op.html#ftn.434" title="434IZDG F 661III6  1942 maj 27."><sup>434</sup></a></p><p>V povezavi s predvideno množično internacijo prebivalstva iz Ljubljanske pokrajine, ki jo je neko dnevno povelje vsem enotam 11. armadnega zbora označilo za najlepšo novo italijansko deželo,<a class="link_ref" href="op.html#ftn.435" title="435IZDG F 180IIl  1942 april 2. questa bellissima nuova provincia italiana."><sup>435</sup></a> je tudi visoki komisariat že v prvi polovici junija sporočil svoje mnenje. Menil je, da v koncentracijska taborišča ni mogoče internirati tolikšnega števila Slovencev, ker so ta polna internirancev iz Julijske krajine, novih dežel okupiranih ozemelj in Libije, pa tudi ker so ta taborišča – ki so tako ali tako polna – premajhna, da bi sprejela tako veliko število Slovencev. Poudarili so, da tudi sicer iz državnih varnostnih motivov ne bi bilo koristno, da bi tako veliko število oseb, ki so politično sumljive, internirali v občine starih pokrajin.<a class="link_ref" href="op.html#ftn.436" title="436IZDG F 662I  1942 jun 11."><sup>436</sup></a></p><p>Ko je Mussolini 1. junija prenesel na vojaško oblast v Ljubljanski pokrajini vse pristojnosti za obrambo javnega reda in ji podredil tudi vse oborožene enote, ki so doslej sodile pod civilno oblast, tj. visoki komisariat, so priprave za ofenzivo naglo stekle.<a class="link_ref" href="op.html#ftn.437" title="437Prim T. Ferenc Ljudska oblast I o.c. str. 208 sl."><sup>437</sup></a> Že teden dni pozneje je general Roatta imenoval generala Robottija za po<span class="pagebreak" id="pb.150">150</span>veljnika italijanskih sil, odrejenih za ofenzivo. V povelju je navedel tudi ukrepe, ki naj jih vojska v času ofenzive izvaja tako proti partizanom kot tudi proti civilnemu prebivalstvu (prepoved gibanja; prepoved prometa z lokalnimi vlaki in avtobusi; ustrelitev oseb; kakorkoli povezanih z uporniki; požig domov in vasi, katerih prebivalci so vključeni v narodnoosvobodilno gibanje itd.; posebej je predvidel internacijo vseh za vojsko sposobnih moških).<a class="link_ref" href="op.html#ftn.438" title="438IZDG F 662I9  1942 jul. 7."><sup>438</sup></a> Poudaril je ukrepe za varstvo strateško pomembne železniške proge Zalog–Ljubljana–Trst in določil vojaške sile, s katerimi bo v času ofenzive razpolagal Robotti. Poleg obeh divizij 11. armadnega zbora (Grenatieri di Sardegna, Isonzo) je Robotti dobil še diviziji Macerata (general Eduardo Quarra Sito) in Cacciatori delle Alpi (general Vittorio Ruggero), ki sta prišli v Ljubljansko pokrajino kot dodatna sila za ofenzivo po 7. juniju. Poveljstvo 11. armadnega zbora je do konca junija pripravilo načrt za ofenzivo. Z njo naj bi obnovili italijansko oblast v pokrajini in pridobili ugled, čeprav bi morali pri tem uničiti vso Slovenijo in njene prebivalce. General Roatta se je z načrtom strinjal in ponovno poudaril, da je treba udariti z vso silo ter nasprotnika materialno in moralno zlomiti.<a class="link_ref" href="op.html#ftn.439" title="439IZDG F 660III2  1942 jun. 8 prim. T. Ferenc Ljudska oblast I o.c. str. 391 400 sl."><sup>439</sup></a> Poleg omenjenih štirih divizij je dobil Robotti za velikopotezno ofenzivo na razpolago še naslednje enote: 3. bataljon 311. pešadijskega polka, dva bataljona karabinjerjev, 182. mitralješko četo ter policijske in druge podobne sile iz Ljubljanske pokrajine. Kasneje še 160. in 211. avtomobilski oddelek, dva elitna bataljona (72. in 85.) črnih srajc »M«, dve legiji črnih srajc ter enoto inženircev. Razpolagal je tudi z 41. in 113. eskadriljo letal ter 98. skupino bombnikov. Vse te italijanske vojaške sile z vsemi vrstami orožja so štele skoraj 60.000 mož.<a class="link_ref" href="op.html#ftn.440" title="440Prim. T. Ferenc o.c."><sup>440</sup></a> Ob prihajajoči ofenzivi in porastu partizanskih enot je glavno poveljstvo NOV v tem času preuredilo vojaške enote. Že konec maja se je pojavila pobuda, da bi ustanovili zelo gibljivo in udarno enoto, do česar je prišlo, ko so 12. junija 1942 v Zapotoku ustanovili 1. proletarski udarni bataljon Toneta Tomšiča. Naloga za ustanovitev enote je bila zaupana Stanetu Semiču - Dakiju, komandantu 5. bataljona NO, ki je nato postal poveljnik novega bataljona. Vanj so prišli najboljši borci 1. in 5. bataljona NO, med njimi tudi mnogi borci iz podkrimskih vasi.</p><p>V zadnjih dneh junija, ko je vodstvo narodnoosvobodilnega gibanja in vojske že vedelo za italijanske ofenzivne priprave, je prišlo na Dolenjskem in Notranjskem do večje preureditve slovenske partizanske vojske. Glavno poveljstvo (GP) je obdržal Franc Leskošek - Luka, politkomisar pa je ostal Ivan Maček - Matija. Glavno poveljstvo je 25. junija preuredilo vojsko. 3. grupo odredov, ki je številčno zelo narasla, so razdelili na 3. in 5. grupo odredov. Tretjo grupo sta sestavljala Krimski in Polhograjski odred, <span class="pagebreak" id="pb.151">151</span>poveljnik je postal Mirko Bračič – Bradač, politkomisar pa Ante Novak. Peti grupi je poveljeval dr. Marijan Dermastia - Urban, politkomisar pa je bil Jože Nose - Špan, sestavljali so jo Belokranjski, Krški in Zahodnodolenjski odred. Že po začetku ofenzive so 16. julija 1942 iz bataljona Toneta Tomšiča ustanovili 1. slovensko proletarsko udarno brigado Toneta Tomšiča, veliko in udarno enoto, ki je bila neposredno podrejena glavnemu poveljstvu. Njen prvi poveljnik je postal Ivan Jakič - Jerin, politkomisarka pa Mica Šlander.<a class="link_ref" href="op.html#ftn.441" title="441T. Ferenc Ljudska oblast I o.c. str. 198 D. Guštin Rast in razvoj o.c. str. 234 246 252 sl."><sup>441</sup></a></p><p>V novi Krimski odred sta prišla 1. bataljon L. Šercerja brez borcev, ki so odšli v bataljon oz. brigado Toneta Tomšiča,<a class="link_ref" href="op.html#ftn.442" title="442V Tomšičevem bataljonu oziroma brigadi so bili npr. Janez Intihar  Žan Oblakov iz Iške vasi znani mitraljezec ki je padel ko..."><sup>442</sup></a> in 5. bataljon NO, njegov poveljnik je postal Bojan Polak - Stjenka, politkomisar pa Janez Hribar - Tone Pogačnik. V njem je bilo v začetku julija okoli 980 borcev, kar se do začetka ofenzive ni spremenilo. Toda namesto Toneta Vidmarja - Luke Suhadolca je poveljnik 1. bataljona L. Šercerja KO 6. julija postal Jule Sočan - Tomaž Skala, osem dni pozneje pa je bil bataljon razdeljen v 1. in 4. bataljon KO. V prvem naj bi bili 1. in 2. četa (vodstvo je ostalo isto), v drugem pa 3. in 4. četa, njegov poveljnik pa je postal Tone Vidmar - Luka, politkomisar pa Albert Kovač - Peter Grčar, vendar so zaradi ofenzive, ki je neposredno sledila, v 1. bataljonu ostale 1., 2. in 4. četa.<a class="link_ref" href="op.html#ftn.443" title="443D. Guštin o.c. str. 262."><sup>443</sup></a></p><p>Nekaj dni pozneje so že sredi prve faze italijanske ofenzive sledile nove kadrovske spremembe kot posledica »vojvodstva« v teh enotah. 20. julija je novi komandant 3. grupe odredov postal Bojan Polak - Stjenka, politkomisar Polde Maček - Borut Zadvorc, njegov namestnik pa Franc Perovšek - Lado Krčan (in nato od 26. julija Cveto Močnik - Florjan). Novi komandant Krimskega odreda je postal Andrej Flajs - Sočan, poveljnik 1. bataljona je bil Alojz Popek - Milan Vandek, politkomisar pa Janez Japelj - Lovrenc Kajžar<a class="link_ref" href="op.html#ftn.444" title="444Prav tam str. 264 T. Ferenc Ljudska oblast I o.c. str. 374."><sup>444</sup></a> (namesto zaradi kazni razrešenega Frica Novaka).</p><p>Neposredno pred začetkom italijanske ofenzive sta bili na območju Krima in Mokrca glavnina Krimskega odreda in en bataljon 2. grupe odredov (3. bataljon Savinjskega odreda), ki se je sem vrnil s pohoda na Gorenjsko, ter še prištabne enote 3. grupe odredov na Mačkovcu. Vsega skupaj je bilo okoli 1150 borcev. Partizani so bili že kmalu seznanjeni z okupatorjevimi pripravami na ofenzivo. Tako je tudi štab 1. bataljona L. Šercerja že 6. julija obvestil svoje čete o nameravani italijanski akciji in <span class="pagebreak" id="pb.152">152</span>jim v zvezi s tem dal vrsto napotkov, predvsem pa svetoval, naj se s sovražnikom ne spuščajo v frontalne spopade.<a class="link_ref" href="op.html#ftn.445" title="445S. Petelin  Vojko PodpečPreserje o.c. str. 180 Zbornik VI1 št. 84."><sup>445</sup></a></p><p>Zdi se, da so bila italijanska poveljstva slabše obveščena o dejanskem stanju narodnoosvobodilne vojske na obravnavanem območju. Poveljstvo sardinskih grenadirjev je še dan pred začetkom ofenzive sporočalo raznim enotam in 11. armadnemu zboru, da po zelo zanesljivem viru na Krimu ni veliko partizanov, ker so se umaknili na Mokrec, med drugim tudi zaradi pomanjkanja vode. Tu naj bi ostale le manjše skupine z izvidniškimi nalogami. Kot kraje, kjer so se partizani še pred tednom dni zadrževali, navaja Planinico in Iški Vintgar, kjer naj bi bila enota 200 borcev pod točko 345 m. Večje število partizanov naj bi bilo le na Mokrcu v raznih taborih in s komando v Zapotoku. Toda podatki, kakor smo videli, niso bili prav točni.<a class="link_ref" href="op.html#ftn.446" title="446IZDG F 747III0  1942 jul. 15. F 691II10  1942 jul. 15. F 6681  1942 jul. 20."><sup>446</sup></a></p><p>Ofenziva naj bi po načrtu postopoma zajela skoraj celotno ozemlje Ljubljanske pokrajine in trajala od 16. julija dalje. Končala se je 4. novembra 1942.<a class="link_ref" href="op.html#ftn.447" title="447IZDG F 662I10  Progetto F 662II3 T. Ferenc Ljudska oblast I str. 387 sl."><sup>447</sup></a> Prva faza je zajela krimsko-mokrško območje in je hudo prizadela podkrimske vasi in njihove prebivalce. General Robotti je 14. julija s posebnim šifriranim ukazom zapovedal svojim enotam, naj ofenzivno akcijo začnejo v četrtek, 16. julija, ob 9. uri dopoldne.<a class="link_ref" href="op.html#ftn.448" title="448IZDG F 662I6  1942 jul. 14 Nota festa avrà inizio giorno (giovedi) 16 corrente ore 9. (Znani praznik se bo začel (v četrtek)..."><sup>448</sup></a> Dan pozneje sta visoki komisar Grazioli in general Robotti izdala poseben razglas ter v njem Slovencem oznanila represivne ukrepe, ki jih uveljavljata v povezavi z ofenzivo v Ljubljanski pokrajini. Prvi sklop ukrepov je prepovedoval gibanje prebivalcev in uporabo prevoznih sredstev, v drugem so bili označeni primeri, ko se nad kršilci izvrši smrtna kazen z ustrelitvijo, tretji pa je zajemal kazenska rušenja ter požige domov in stanovanj; posebej je razglas zagotavljal življenje vsem borcem, ki bi se pred bojem z orožjem prijavili italijanskim četam oziroma oblastnim organom.<a class="link_ref" href="op.html#ftn.449" title="449IZDG F 687I1  1942 jul. 15. Zbornik VI3 št. 173."><sup>449</sup></a> Na dan začetka ofenzive je Robotti svojim enotam izdal pompozno sestavljeno dnevno povelje. V njem je med drugim dejal:</p><blockquote class="quote"><p>»Danes začenjamo lep pohod po poljih in gozdovih italijanske Slovenije, katero skušajo skupine komunističnih banditov, plačane s protiitalijanskim denarjem, odvzeti italijanskim vojakom. Naš cilj v tem pohodu je zaustaviti in kaznovati izdajalske morilce naših tovarišev, krvnike številnih Slovencev, pobijalce žensk in otrok, osvoboditi prebivalstvo mirnih poljedelskih pokrajin more teh partizanov brez zakonov in vere, prebivalstvo, ki smo ga bratsko spoštovali in varovali v prvih dneh naše okupacije. Bodite še enkrat legionarji <span class="pagebreak" id="pb.153">153</span>civilizacije in visokega poslanstva Rima in prenesite te značilnosti italijanskega državljana in vojaka v odločno in strogo dejavnost proti zavistnemu sovražniku …« <a class="link_ref" href="op.html#ftn.450" title="450IZDG F 687I1  Ordine del giorno. Primo giorno di operazioni (1942 jul. 16.)."><sup>450</sup></a></p></blockquote><p>Toda Italijani so začeli zasedati začetne položaje za ofenzivo že 7. julija.<a class="link_ref" href="op.html#ftn.451" title="451Prim. F. Strle Tomšičeva brigada I o.c. str. 431 M. Mikuž Italijanska ofenziva protiv narodnooslobodilačke vojske Slovenije ..."><sup>451</sup></a> Med drugim so razpostavili in vkopali topove na polju blizu Palmetovih goric. Na poti v Dobje so postavili težke topove, na poti od Staj v Vrbljene pa lahke topove.<a class="link_ref" href="op.html#ftn.452" title="452Prim. J. Klemenčič Revolucija pod Krimom o.c. str. 82 sl."><sup>452</sup></a> Ko se je začela ofenziva, so bile vse v njej sodelujoče enote na izhodiščnih položajih za njeno prvo fazo, ki je z vso silovitostjo trajala od 16. do 19. julija in je zaobjela širše krimsko-mokrško območje. Divizija grenadirjev je zasedla položaje od Borovnice prek Tomišlja in Iga vse do Pijave Gorice s tanki, metalci plamenov in topovi; tu je sodelovala tudi skupina črnosrajčnikov pod poveljstvom generala Adolfa De Rienzija, ki je bil poveljnik pehote v diviziji sardinskih grenadirjev. Divizija alpskih lovcev je zasedla črto približno od Grosupljega do Zdenske vasi s smerjo prodiranja proti zahodu. Enote obmejne milice (GAF) so imele začetne položaje na območju Cerknice in naj bi prodirale v severovzhodni smeri. Enote t. i. skupine črnosrajčniških bataljonov pod poveljstvom konzula Gelorminija so imele izhodiščne položaje na črti od Velikih Blok do Lužarjev in naj bi zapolnile območje med četami GAF in alpskimi lovci.</p><p>Ofenziva se je začela ob napovedanem času s hudim topovskim ognjem, ki ga je spremljalo bombardiranje letalstva. Cilj sta bila zlasti vasi Golo in Gornji Ig, ki sta bili že prej požgani in v veliki meri prazni, a so ju sedaj do tal porušili. S topovskimi in zažigalnimi granatami so obstreljevali tudi Iško vas, vendar ji niso naredili veliko škode, ker je bilo naselje precej v mrtvem kotu.<a class="link_ref" href="op.html#ftn.453" title="453Izjava Janeza Japlja avtorju 1988 febr."><sup>453</sup></a> Obstreljevali so tudi pobočja Krima in Mokrca, kjer so pričakovali skupine partizanov. Prebivalstvo se je ob začetku ofenzive v glavnem umaknilo iz vasi v bližnje gozdove, vendar je ob obstreljevanju Gornjega Iga tragično preminula (zgorela) Rozalija Likovic - Tanckova.<a class="link_ref" href="op.html#ftn.454" title="454SŠM F 18521  Iz šol. kronike Iška vas J. Klemenčič o.c. str. 83 sl. IZDG F 123II  1942 jul. 20."><sup>454</sup></a></p><p>Po celourni topovski pripravi so italijanske čete prešle v napad, ki sta ga krila topništvo in letalstvo in katerega cilji so bili zlasti Gornji Ig, Želimlje, Jezero, Planinica in Zapotok. Povsod je gorelo.<a class="link_ref" href="op.html#ftn.455" title="455IZDG F 110 AI Vesti št. 11 f 58558  1942 jul. 16. F 110 AII Dnevnik dogodkov f 59694  1942 jul. 16. S. Petelin  Vojko o.c. s..."><sup>455</sup></a> Enotam grenadirjev in skupini oklepnih vozil so stali nasproti samo borci 1., 2. in 4. čete Šercerjevega bataljona – vsega skupaj do okoli <span class="pagebreak" id="pb.154">154</span>400 partizanov, večinoma doma iz podkrimskih vasi. Tretja četa, ki je prvotno imela tabor na Kožljeku, se je namreč brez večjih spopadov izmaknila obkolitvi in je mimo Vrhnike prešla v Dolomite.<a class="link_ref" href="op.html#ftn.456" title="456IZDG F 158IV f 903 Poročilo poveljstva divizije grenadirjev 11. armadnemu zboru  1942 avg. 26. S. Petelin  Vojko o.c. str. 1..."><sup>456</sup></a></p><p>Oklepni oddelki so z Iga prodirali proti Iški vasi, kamor so prišli okoli poldneva. Najprej so vas obstreljevali, nato pa jo požgali z metalci plamenov. Nepoškodovane so ostale le redke hiše okoli cerkve sv. Križa na začetku vasi, kjer so Italijani z rovom povezano šolo imeli za utrjeno postojanko. V cerkvi so zasliševali, mučili in na smrt obsojali vaščane.<a class="link_ref" href="op.html#ftn.457" title="457IZDG F 110 AI Vesti št. 11  1942 jul. 16."><sup>457</sup></a> Ko je v vas vdrla italijanska pehota, sta ju tu pričakali dve zasedi 1. čete Šercerjevega bataljona. V spopadu je padlo več italijanskih vojakov, ki so jih nato s tanki odpeljali na kmečkih vozovih. Zaradi tega so okupatorji nekaj dni pozneje ustrelili 8 talcev na Ustju, v glavnem iz Iške vasi. V teh spopadih so Italijani v Iški vasi na koncu vasi ubili Janeza Kramarja - Antonova, njegovega brata Martina pa so ustrelili doma med ofenzivo; iz iškavarske cerkve so 17. julija ustrelili tudi Franca Pristavca iz Iške vasi.<a class="link_ref" href="op.html#ftn.458" title="458Prim. spisek žrtev terorja."><sup>458</sup></a> Med ofenzivo so ustrelili tudi starega Janeza Žagarja (roj. 1864) - Prodnarjevega ata iz Iške vasi. Italijani so nato nadaljevali pohod proti Iškemu Vintgarju (pot naj bi jim kazali trije domačini), prebivalci Iške vasi in Iške pa so se pred njimi umikali v okoliške gozdove, kjer so se mnogi moški priključili partizanom.<a class="link_ref" href="op.html#ftn.459" title="459SŠM F 18521  Iz šol. kronike Iška vas IZDG F 110 AI f 59257  1942 jul. 20."><sup>459</sup></a> Poglavitni odpor so borci 1. čete dajali okupatorju po umiku iz Iške v Gornjem Igu, ki ga je še vedno obstreljevalo topništvo. Pred premočnim sovražnikom se je četa umaknila proti Ustju in Krvavi peči, kjer se je združila z bataljonskim štabom in njegovim zaščitnim oddelkom.<a class="link_ref" href="op.html#ftn.460" title="460ZB Iška vas Zgodovinski dogodki M. Škraba izjava 1975 dec. 15."><sup>460</sup></a></p><p>Grenadirji so po načrtu prodirali v štirih kolonah, razporejeni v strelce, po ozemlju, ki sta ga držali 2. in 4. četa Šercerjevega bataljona. 4. četa, ki je taborila blizu Podkraja, se je upirala dvema kolonama, ki sta počasi prodirali iz Jezera prek Krima za Ustje oziroma iz Podpeči-Preserij prek Gornje Brezovice na Krvavo peč. Borci so jih počakali v dveh zasedah. Prva je bila pri izviru Prosek na Virju blizu Jezera, vodil jo je Franc Lesica - Grča, puškomitraljezec pa je bil Karel Kumše - Tomaž. Okupatorjevo kolono so partizani napadli iz neposredne bližine in ji zadali precej izgub. Italijani so padle in ranjene na kamionu odpeljali v Ljubljano. Drugo zasedo je vodil Ciril Škafar, puškomitraljezec pa je bil Ivan Jankovič iz Črne vasi; ta se je z Italijani spopadla pri Planščaku.<a class="link_ref" href="op.html#ftn.461" title="461A. Kumše Pripoved neke dobe o.c. str. 50 sl. S. Petelin  Vojko o.c. str. 184 sl."><sup>461</sup></a> Četa se je nato po celodnevnem izmikanju sovražniku zbrala <span class="pagebreak" id="pb.155">155</span>na Grofovem štantu. Tu je prišlo do razkroja čete, ki ji je poveljeval Riko Metlikovič, ki se je pozneje predal Italijanom in izdajal, nato pa so ga kot domobranskega narednika usmrtili partizani. Borci so se odločili, da se četa razpusti in se razšli. Velik del se je odločil oditi domov, del se je prebijal proti Mokrcu, en del pa se je zadrževal na območju Krima.<a class="link_ref" href="op.html#ftn.462" title="462A. Kumše o.c. str. 57 prim IZDG F 110 AI Vesti št. 19  1942 jul. 23. Po spisku v aktih vojaškega vojnega sodišča v Ljubljani..."><sup>462</sup></a></p><p>Druga četa Šercerjevega bataljona se je iz tabora na pobočjih Lintaha pred prodirajočima italijanskima kolonama iz Pake oziroma Prevalj brez spopadov in izgub umikala proti Rakitni in nato na Ustje ter naprej proti Krvavi peči. Do 18. julija, ko je italijanski obkoljevalni manever že močno zmanjšal prostor partizanom, so se le-ti še upirali in vztrajali na Mokrcu, nato so se iz še ne povsem zaprtega obroča skozi vrzel zadnji čas umaknili in se usmerili proti Travni gori.<a class="link_ref" href="op.html#ftn.463" title="463Prim. IZDG F 158IV št. 903 Poročilo divizije grenadirjev 11. armadnemu zboru  1942 avg. 26. S. Petelin  Vojko o.c. str. 185 ..."><sup>463</sup></a> Pri Karlovici se je kot zaščitnica 1. četa spopadla z italijansko predhodnico in v boju je padel eden izmed Sivčevih bratov (Ivan Šivc) iz Iške vasi. Pri umiku na Travno goro je štab bataljona v vasi Kot dočakal povelje za kadrovsko spremembo. Komandant bataljona in politkomisar Fric Novak sta bila razrešena, slednji po kazni, novi poveljnik pa je postal Alojz Popek - Vandek <span class="pagebreak" id="pb.156">156</span>iz Bezuljaka, politični komisar pa, kakor že vemo Janez Japelj - Lovrenc.<a class="link_ref" href="op.html#ftn.464" title="464Ustna izjava Janeza Japlja avtorju  1988 febr."><sup>464</sup></a> Z obkolitvijo Mokrca, kjer so med drugimi bili ujeti in ustreljeni Franc Boh, Ivan Zalar in Alojz Zupančič z Iga, se je 19. julija zaključila prva faza velike italijanske ofenzive, ki jo je simbolično oznanjala italijanska zastava, vihrajoča na vrhu Krima, »osvojene partizanske trdnjave«.</p><p>Po dnevnih poročilih 11. armadnega zbora so imele italijanske enote v teh štirih dneh ofenzive sorazmerno majhne izgube, toda tudi partizanske izgube v samih bojih niso bile velike. Italijani sami navajajo dober ducat padlih partizanov, nekaj več je bilo ranjenih.<a class="link_ref" href="op.html#ftn.465" title="465IZDG F 671I1  Poročila 11. armadnega zbora poveljstvu Superslodu (tj. 2. armadi) 1942 jul. 16.19. F 692I2  Dnevna poročila."><sup>465</sup></a> Pač pa so italijanske čete v teh dneh uničile nekaj partizanskih taborov in zaplenile večje količine orožja, streliva in vojaškega materiala, nekaj pisalnih strojev in propagandnega materiala pa tudi arhivskega gradiva, ki so ga okupatorji s pridom izrabili in potvarjali.<a class="link_ref" href="op.html#ftn.466" title="466Prav tam."><sup>466</sup></a> Mnogo huje kakor partizanske enote, čeprav so Italijani z veliko premočjo v orožju in moštvu, s topništvom in letalstvom ustvarili na bojišču pravi pekel, so trpeli civilni prebivalci in njihove vasi. Ljudi so streljali, vasi pa požigali in ropali. Okupatorji so iz njih odpeljali veliko naropanega blaga: živila, oblačila, kože za strojenje, kolesa, vozove, šivalne stroje, motocikle in še marsikaj drugega.<a class="link_ref" href="op.html#ftn.467" title="467IZDG F 110AI f 59270  1942 jul. 20."><sup>467</sup></a></p><p>Z Robottijevim ukazom 19. julija se je naslednji dan ob 7. uri zjutraj začela očiščevalna akcija obkoljenega in že osvojenega ozemlja na območju Krima in Mokrca (druga faza). Zaključila se je šele 24. julija, nato so Italijani 28. julija začeli z novo fazo ofenzive jugovzhodno od obravnavanega ozemlja. Italijanska poročila o očiščevalni akciji govorijo o tem, kako so njihove enote nadaljevale z dejavnostjo v smeri predvidenih pohodov in tudi v krajih, ki so bili pokorjeni že prej. V tem času so se okupatorji še vedno spopadali z manjšimi razkropljenimi skupinami partizanov, ki so imele precej izgub. Še vedno je prihajalo tudi do primerov, ko so se posamezniki in skupine partizanov z orožjem predajali okupatorju. Na ozemlju podkrimskih vasi je očiščevalno akcijo izvajala zlasti skupina generala De Rienzija.<a class="link_ref" href="op.html#ftn.468" title="468IZDG F 662II1  Le operazioni contra i comunisti in Slovenia T. Ferenc Ljudska oblast I str. 417 sl."><sup>468</sup></a> Ena poglavitnih nalog čiščenja je bilo tudi interniranje vseh vojaško sposobnih moških od 16. leta starosti dalje. V tem času so poveljstva enot glede tega ponovno dobila nove ukaze.<a class="link_ref" href="op.html#ftn.469" title="469IZDG F 661IV10  1942 jul. 20. F 662II1  1942 jul. 21."><sup>469</sup></a> Cilj, ki so ga s to akcijo želele doseči italijanske okupatorske oblasti, nazorno prikazuje povelje generala Taddea Orlanda enotam svoje divizije grenadirjev. Zapovedal je, da je treba prebivalcem preprečiti nove gverilske akcije za hrbtom italijanskih čet <span class="pagebreak" id="pb.157">157</span>na očiščenem ozemlju in v krajih, kjer so italijanske postojanke.<a class="link_ref" href="op.html#ftn.470" title="470IZDG Zbirka F 1080IV  1942 jul. 21."><sup>470</sup></a> Kolikšno je bilo nasilje okupatorskih čet na celotnem območju prve ofenzivne faze pa kažejo sicer pretirani podatki skupnega poročila 11. armadnega zbora. V julijskih dneh od prvega dne ofenzive dalje naj bi okupator izločil iz partizanskih vrst nad 600 mož: 150 naj bi jih padlo v bojih, blizu 240 naj bi jih ustrelili (sem so nedvomno šteli tudi civilne žrtve fašistične soldateske, ki so jih ustrelili na podlagi represivnih ukrepov), okoli 250 pa naj bi se jih z orožjem javilo italijanskim oblastem (ti so bili nato večinoma internirani ali ustreljeni).<a class="link_ref" href="op.html#ftn.471" title="471IZDG F 691II4  1942 jul. 16.31."><sup>471</sup></a></p></div><div class="ss3" id="index-body.1_div.2_div.4_div.3"><h3><span class="head">Okupatorjevo divjanje med prebivalstvom podkrimskih vasi</span></h3><p>Okupator je med ofenzivo in po njej v podkrimskih vaseh izvajal strahovit teror. Lahko bi celo trdili, da je bil med najhujšimi v vsej Ljubljanski pokrajini. Vzrok za tako strogo izvajanje ukrepov najdemo v pomenu, ki ga je okupator pripisoval tej »partizanski trdnjavi« v neposredni bližini Ljubljane, in v dejstvu, da so bile te vasi prve izpostavljene besu italijanskih vojakov pri izvajanju represivnih ukrepov proti slovenskemu ljudstvu. Robotti je drugi dan ofenzive še dodatno ukazal poveljnikom vseh štirih podrejenih divizij in bojnih skupin, da zelo natančno in metodično očistijo ozemlje in preprečijo beg partizanov skozi obroč in da brez usmiljenja postrelijo vse za vojsko sposobne moške, ki bi jih italijanski vojaki presenetili ob prometnih poteh in za hrbtom italijanskih kolon.<a class="link_ref" href="op.html#ftn.472" title="472IZDG F 661I2  Oggetto Modalità dazione contro i ribelli  1942 jul. 17. general Orlando je že 22. jul. poročal 11. armadnemu ..."><sup>472</sup></a> Le dan pozneje je Robotti z novim ukazom še natančneje določil, kako naj enote izvajajo ukrepe, ki so bili objavljeni v razglasu 15. julija. Predvsem se morajo ukrepi pod II. in III. izvajati odločno in brez usmiljenja (»… le misure … debbono essere applicate con la massima energia e senza falsa pietà«). Kdorkoli bi storil sovražno dejanje proti italijanski oblasti ali vojski, kogar dobite v posesti orožja, streliva, eksploziva, kdor podpira upornike, kogar dobite s ponarejeno osebno izkaznico, potnim listom ali dovolilnico, ga takoj ustrelite (»deve essere passato per le armi«); le redke predajte sodišču ali za internacijo. Stavbe, iz katerih nastopajo proti italijanski oblasti in vojski, v katerih skrivajo orožje in vojaški material, v katerih prebivajo ali dobijo gostoljubje partizani, je treba takoj neizprosno porušiti (»… debbono essere inesorabilmente distrutti«). Izvajanje ukrepa o ustrelitvi je še posebej natančno pojasnil: takoj morate ustreliti za vojsko sposobne moške, ki jih zalotite med operacijami na odprtem polju ali v bližini topništva, moške izven kraja <span class="pagebreak" id="pb.158">158</span>svojega bivališča, in sicer tako med operacijami kakor tudi po zasedbi. Takoj morate ustreliti v neposrednem boju zajete ali sicer zajete upornike; življenje si ohranijo izključno samo tisti, ki se predajo z orožjem izven neposrednega boja. Aretirati (in internirati) je treba vse moške, sposobne za vojsko, ki prebivajo v samotnih krajih ali naseljih, v kolikor niso krivi drugih dejanj, in tudi vse, ki se po naši zasedbi vrnejo v svoje kraje. Vsi ti ukrepi naj se izvajajo povsod v Ljubljanski pokrajini in ne le na območjih, kjer operirajo premične čete, prav tako veljajo tudi za prebivalstvo, ki je v celoti podpiralo italijanske čete.<a class="link_ref" href="op.html#ftn.473" title="473IZDG F 661IV9  1942 jul. 18."><sup>473</sup></a></p><p>Na osnovi tega so okupatorji v podkrimskih vaseh požgali številne domove in tudi cele vasi, streljali moške, ki so jih zalotili izven domačega kraja pa tudi na domovih, partizane, ki so se predajali italijanskim oblastem brez orožja, aktiviste, člane odborov OF in NZ, za katere so podatke dobili iz najdenih dokumentov ali od ovaduhov in izdajalcev. Skoraj vse moške, ki so jih dobili doma, so aretirali in internirali, ista usoda je čakala partizane, ki so se predali z orožjem. Plenili, ropali in odnašali so vse, kar se jim je zdelo. Posledice takega divjanja so bile strašne.<a class="link_ref" href="op.html#ftn.474" title="474Prim. M. Guček Šercerjeva brigada o.c. str. 27 sl T. Ferenc Ljudska oblast I o.c. str. 515 sl."><sup>474</sup></a> Poglavitni avtor in izvajalec načrta general Robotti je ob zaključku ofenzive licemerno in cinično zaključil, da je ofenziva dala svoje rezultate. Predvsem je po njegovem mnenju celemu svetu pokazala, da so v Sloveniji gospodarji Italijani in da jo lahko prečešejo in obvladaji kadarkoli, kakorkoli in kjerkoli hočejo. Da so z ofenzivo uničili bazo, ki so si jo partizani zgradili na škodo ubogega, tlačenega, mučenega in pobijanega ljudstva.<a class="link_ref" href="op.html#ftn.475" title="475IZDG F 663III6  1942 nov. 8."><sup>475</sup></a> Visoki komisar Grazioli pa je takole opisal gospodarsko stanje Ljubljanske pokrajine v času po ofenzivi:</p><blockquote class="quote"><p>»Vsaka enota je delala, kar je hotela. Živina je zgorela v hlevih. Ostalo živino so zajele kužne bolezni. Mnogo krme je povsem uničene. Požganih je na stotine vasi. Premičnine so požgane, odnesene ali oropane. V prihodnji zimi grozi lakota.« <a class="link_ref" href="op.html#ftn.476" title="476T. Ferenc o.c. str. 498."><sup>476</sup></a></p></blockquote><p>Pred ofenzivo Italijani razen v marcu, ko so na krimskem območju požgali nekaj vasi (Golo, Škrilje, Kurešček), niso dosti požigali. Sedaj so kot nasilno dejanje proti civilnemu prebivalstvu uporabljali tudi to. Vsaka prazna hiša oziroma domačija, katere član je bil partizan, je postala žrtev rdečega petelina. Nekatere med obravnavanimi vasmi so bile v času ofenzive še drugič požgane. Gornji Ig, ki je bil že spomladi v celoti požgan, so ponovno uničili oziroma so ga s topovskim ognjem povsem porušili in od takrat tam v času NOB ni nihče stalno prebival. Podobna je bila tudi usoda zaselkov Ustje, Iška vas in Iška, ki so jih deloma požgali že v maju in so med ofenzivo ponovno <span class="pagebreak" id="pb.159">159</span>goreli. Ko so Iškavarci prvi dan ofenzive bežali v Iški Vintgar in so moški nato deloma odšli v partizane, so Italijani začeli požigati vas. Še v avgustu so gorele posamezne hiše, npr. hiša Alojza Štruklja. Razen cerkve, šolskega poslopja in nekaj hiš je zgorela vsa vas. Osnovna šola in cerkev sv. Križa, ki so ju okupatorji povezali z rovom, sta postali vojaška utrdba; v cerkvi so julija in avgusta Italijani sodili aktivistom in ujetim borcem NOV ter jih obsojali na smrt ali ječo.</p><p>Ko so se moški po ofenzivi deloma vrnili, so večino internirali. Ženske, otroci in starci so se večinoma preselili v okoliške vasi, od koder so hodili obdelovat polja. Šele po kapitulaciji Italije si je manjšina vaščanov ponovno uredila začasna bivališča v vasi.<a class="link_ref" href="op.html#ftn.477" title="477Prim. V. Bonač Iška vas 19411953 Kronika 2 (1954) str. 40 prim. IZDG F 1731  1943 maj 17."><sup>477</sup></a> Podobno je bilo v Iški, kjer je ostala nepožgana le ena hiša. Prebivalci Iške vasi in Iške so zaradi svoje pripadnosti OF in NOB veliko pretrpeli. Na celotnem ozemlju sedanje KS Iška vas je ostalo nepoškodovanih le dober ducat domov.<a class="link_ref" href="op.html#ftn.478" title="478ZB Iška vas  Seznam požganih hiš. Od 110 hiš so bile popolnoma uničene 103 druge so poškodovali 30  in več. Lastniki povsem ..."><sup>478</sup></a> Lahko bi rekli, da so Italijani iškovarski okoliš popolnoma uničili, toda velike večine prebivalstva niso mogli odvrniti od narodnoosvobodilnega gibanja.</p><p>Na ozemlju sedanje KS Ig je okupator veliko manj požigal – med ofenzivo niso požgali niti ene same domačije, pač pa so deloma požgali Dobravico, v zaselku Draga pa Grumovo in Matičetovo domačijo. Grumova hči je šla takoj zatem v partizane, kjer so že bili Matičetovi fantje.<a class="link_ref" href="op.html#ftn.479" title="479Črne bukve Ljubljana 1944 str. 184 sl. J. Klemenčič o.c. str. 82 sl. glej še IZDG F 110 AII  1942 jul. 23."><sup>479</sup></a> V vaseh KS Tomišelj so v času ofenzive zažgali 4 hiše in <span class="pagebreak" id="pb.160">160</span>dober ducat gospodarskih poslopij.<a class="link_ref" href="op.html#ftn.480" title="480Črne bukve o.c. str. 185."><sup>480</sup></a> Povsod je požige spremljalo plenjenje, še posebej veliko so odpeljali živine in raznega potrošnega blaga. Po že med vojno narejenem popisu je bilo stanje požganih hiš in gospodarskih poslopij naslednje:</p><div class="table"><table class="table"><caption>Preglednica 5: Število požganih hiš in gospodarskih poslopij</caption><tr><td> </td><td class="bold">hiše</td><td class="bold">gospodarska poslopja</td></tr><tr><td>Ustje</td><td>3 </td><td>6 </td></tr><tr><td>Gornji Ig</td><td>16 </td><td>32 </td></tr><tr><td>Iška</td><td>9 </td><td>9 </td></tr><tr><td>Iška vas</td><td>100 </td><td>300 </td></tr><tr><td>Podkraj</td><td>1 </td><td>4 </td></tr><tr><td>Ig</td><td>4 </td><td>2 </td></tr><tr><td>Draga</td><td>2 </td><td>2 </td></tr><tr><td>Kremenica</td><td>2</td><td/></tr><tr><td>Dobravica</td><td>6 </td><td>8 </td></tr></table></div><p>O tem divjanju, čeprav ne neposredno v podkrimskih vaseh, dajejo resnično podobo tudi pisma italijanskih vojakov svojcem in dekletom, ki so jih pisali približno v času velike ofenzive. Tako je Giuseppe Cherubini iz graničarskih enot teden dni pred začetkom ofenzive v pismu popisal pohod svoje enote na Notranjsko: </p><blockquote class="quote"><p>»Ko smo po 18-urnem pohodu prišli v stik s partizani, ki so se ponoči umaknili, so ostale v vasi samo ženske. Najprej smo izropali vse hiše in jih nato zažgali. V njih je bilo mnogo raznovrstnega blaga, obleke, rjuhe, šivalni stroji, pravzaprav vse v ognju. Bili so, ki so odnesli s seboj, kar so poželeli. Sam nisem mogel nositi toliko blaga, ker sem že imel na hrbtu 20 kg. Vzel sem, kolikor sem mogel nesti.« <a class="link_ref" href="op.html#ftn.481" title="481IZDG F 661I7  1942 jul. 9."><sup>481</sup></a></p></blockquote><p>Častnik iz divizije alpskih lovcev je sredi julija pisal svojcem v Genovo: </p><blockquote class="quote"><p>»Celotno pokrajino smo požgali … Videl sem, kako so pobili vole, da so odrezali zgolj “file”, vse drugo so pustili na soncu. Tudi to je vojna. Prebivalstvo vse to gleda, ne da bi jokalo ali govorilo. Ne poznam ljudi, ki bi bili tako bogati in meščanski, kakor so tukajšnji v zeleni pokrajini, ki me spominja na našo Toskano, in bi mogli izbrati komunizem, katerega simbol so skale, opustošenje in revščina. Misterij. Dokler Rusija ne bo propadla, ne bomo spremenili ničesar. Gre za majhne skupine, ki z lahkoto zbežijo in gredo z enega območja <span class="pagebreak" id="pb.161">161</span>na drugo. Za kratek čas se vse pomiri, nato pa začenja znova. Treba bi bilo uničiti srce velike živali. Upajmo, da se bo to kmalu zgodilo.« <a class="link_ref" href="op.html#ftn.482" title="482IZDG F 661konvolut Fotokopije o ropanju italijanskih čet  1942 jul. 14. prim. T. Ferenc Ljudska oblast I str. 522."><sup>482</sup></a></p></blockquote><p>Podobno je pisal svojemu dekletu neznani grenadir: </p><blockquote class="quote"><p>»Draga Tota, spet ti bom pripovedoval o grozotah, ki smo jih naredili. Prav danes smo se vrnili v tabor, v katerem smo bili pred nekaj dnevi. Z vlakom smo odšli zažgat dve partizanski vasi in tako ti ne bom razlagal, kakšen pokol smo naredili in kakšen plen … smo dobili. Natovorjen kakor mula sem nesel dve moški smučarski obleki, nekaj hlač pumparic, tri rjuhe, par golenic, novo študentovsko torbo, par ženskih čevljev, ki ti bodo prav, dva para visokih ženskih galoš, par nizkih ženskih čevljev, dva namizna prta, dvanajst svilenih rut. Uvidel sem, da ne morem več nositi, ker sem utrujen. Zato sem prodal dve moški obleki, hlače pumparice, dve rjuhi in uro ter za vse dobil 800 lir. Veš, kako sem objokoval vse te stvari, ker mislim, da bi bila doma vsaka obleka po 1000 lir … Tudi oficirji imajo vse vreče polne, toda njim jih nosijo mule …« <a class="link_ref" href="op.html#ftn.483" title="483Prav tam necenzurirana pisma  s.d."><sup>483</sup></a> Huje kakor požigi vasi so prebivalstvo podkrimskih vasi prizadele številne ustrelitve sovaščanov, ki so jih v dneh ofenzive in neposredno po njej izvršili okupatorji. Poleg že omenjenih iz Iške vasi <a class="link_ref" href="op.html#ftn.484" title="484Glej op. 52."><sup>484</sup></a> so italijanski vojaki ubili terenca Alojza Pristavca z Iške (brat Franca Pristavca). Na Gornjem Igu so ubili Matijo Likoviča, Jurčkovega očeta, in Jakoba Mačka, Kašnikarjevega očeta, oba stara 80 let, Rozalija Likovič pa je ranam po ofenzivi podlegla. 20. julija so v Iški ustrelili Martina Orhinija - Adortovega iz Iške vasi, istega dne pa so na Ustju za domačo hišo pobili Antona, Franca in Janeza Tavžlja - Benkove. <a class="link_ref" href="op.html#ftn.485" title="485Prim. seznam žrtev fašističnega terorja v prilogi IZDG F 110 AI Vesti št. 16  1942 jul. 20. in 23. F. 123II vse štiri postav..."><sup>485</sup></a> Vse moške, ki so jih zalotili izven kraja bivanja, so šteli za partizane in jih postrelili. Isto usodo so doživeli borci, ki so se okupatorju predali brez orožja, in seveda vsi, ki so jih italijanski vojaki zajeli. Ustrelili so tudi aktiviste, ki so jih odkrili, oziroma so jih domačini prijavili okupatorju. Ko so se nekateri moški iz Iške vasi in Gornjega Iga umaknili proti Ustju, so jih zajeli in kot talce v zameno za ubite italijanske vojake v Iški ustrelili. To so bili Franc Čepelnik - Cenetov, Jože Glašič - Grškov, Franc Kramar - Antonov, Alojz Škulj - Andrejev iz Iške vasi in Janez Maček z Gornjega Iga; sem lahko štejemo še Jakoba Kumšeta, Martina Platnarja in Marka Ukmarja? <a class="link_ref" href="op.html#ftn.486" title="486ZB Iška vas Dogodki 19421975 dec. 15. J. Klemenčič o.c. str. 83 sl. IZDG F 123II  Seznam pobitih Slovencev."><sup>486</sup></a> Nekaj dni pozneje (26. julija) so v <span class="pagebreak" id="pb.162">162</span>Ivšah ob Iški pri mostu ustrelili Jožeta Ambroža iz Tomišlja. <a class="link_ref" href="op.html#ftn.487" title="487A. Kumše Pripoved neke dobe o.c. str. 65."><sup>487</sup></a> Ustrelili so tudi 68 let starega Jakoba Glavana iz Strahomera. <a class="link_ref" href="op.html#ftn.488" title="488Prim. IZDG F 661I2  Passati per le armi s.d. prim. seznam žrtev terorja."><sup>488</sup></a></p></blockquote><p>Med najbolj množične pokole italijanskih okupatorjev v Ljubljanski pokrajini moremo šteti ustrelitev 54 žrtev v Lapušni dolini blizu Gornjega Iga. Tu so še do 13. avgusta streljali moške, ki jih je okupator zajel izven kraja bivanja, partizane, ki so se predali italijanskim oblastem na Igu, in aktiviste iz Želimelj, Črne vasi, Lip ter Iške vasi, Iga, Strahomera in Vrbljen. Iz Iške vasi so ustrelili Franca in Janeza Intiharja - Jurčkova, Franca Podržaja - Šimnovega, Franca Žagarja - Malnarjevega, Antona Škulja - Andrejevega in Janeza Kramarja. Iz Vrbljen so bili Anton Alič, Franc in Jože Grebenc, Franc Kumše, Franc in Ivan Lesica, Janez in Jernej Matjaž, Franc Modic ter Anton in Martin Pavlič; iz Strahomera so tu ustrelili Jakoba Modica.<a class="link_ref" href="op.html#ftn.489" title="489IZDG F 658III14  1942 jul. 30. F 110 AI f 59282  1942 avg. 2. F 110 AII f 59712  1942 avg. 2. A. Kumše Pripoved neke dobe o...."><sup>489</sup></a>13. avgusta so v Lapušni dolini ustrelili večjo skupino in med ubitimi so bili mladinci Franc Janželj iz Staj, Avgust Štrukelj in Jože Intihar z Iga ter Japljev fant iz Pijave Gorice, ki so se javili brez orožja.<a class="link_ref" href="op.html#ftn.490" title="490ZB Ig  Izjava Joži Jalen J. Klemenčič o.c. str. 88 sl."><sup>490</sup></a></p><p>V Lapušni dolini so ustrelili največ mož in fantov iz Želimelj, ki jih je k predaji nagovoril župnik Ciril Milavec in jih brez orožja pripeljal na Ig. Takrat so Italijani ustrelili tudi ženo partizanskega poveljnika Andreja Flajsa.<a class="link_ref" href="op.html#ftn.491" title="491Prav tam."><sup>491</sup></a></p><p>Tudi v širšem območju je zelo odmevala ustrelitev 11 članov terenskih odborov OF v Tomišlju in Brestu, ki sta bila izvoljena na javnem zborovanju po osvoboditvi podkrimskih vasi. Italijani so jih zajeli na domovih in jih 23. julija odpeljali kot člane »sovjeta«. V Strženu, sredi poti med Notranjimi Goricami in Podpečjo, so ustrelili Ivana Kumšeta st., Franca Modica, Slavka Peršina, Jožeta Požarja, Antona Šuštaršiča in Ivana Šviglja iz Bresta ter Janeza Mavca, Johana Mavca, Antona Kumšeta, Franca Šuštaršiča in Antona Tehovnika, očeta treh otrok, iz Tomišlja. Rešil se je član tomišeljskega odbora Tone Šuštaršič, ker so ga prijeli pod hišnim vzdevkom.<a class="link_ref" href="op.html#ftn.492" title="492SŠM  Podatki o dogodkih  Osnovna šola Tomišelj IZDG F 110 AII  Dnevnik dogodkov od 1. 8. 194225. 8. 1942 J. Klemenčič o.c. s..."><sup>492</sup></a> Kasneje so ugotovili, da je člane odborov izdal šolski upravitelj na Jezeru Štefan Schein, ki je bil prej pri partizanih, 20. julija pa se je javil Italijanom, dal vse podatke o ustreljenih in nato šel v internacijo. Po kapitulaciji Italije, ko se je vrnil iz internacije, ga je doletela <span class="pagebreak" id="pb.163">163</span>zaslužena kazen. Njegovo krivdo je po vojni ugotovila tudi komisija pri predsedstvu SNOS za ugotavljanje zločinov okupatorja in njegovih pomočnikov.<a class="link_ref" href="op.html#ftn.493" title="493IZDG F 497I  1945 april 26. S. Petelin PreserjePodpeč str. 2034 IZDG F 727III4  1945 marec 15."><sup>493</sup></a></p><p>Po izdaji domačinov je bil 23. julija 1942 ustreljen tudi Anton Šuštaršič iz Iške vasi.<a class="link_ref" href="op.html#ftn.494" title="494Prim. seznam žrtev terorja."><sup>494</sup></a></p><p>Naslednji veliki zločin italijanskega okupatorja nad slovenskim ljudstvom je bilo množično pošiljanje vseh borcev, ki so se z orožjem predali, v internacijo, pa tudi vseh aktivistov oziroma terencev, žensk in vseh za orožje sposobnih mož v starosti nad 16 let. Iz podkrimskih vasi so jih večinoma internirali v še ne dokončano taborišče na Rabu, vendar jih srečujemo tudi v taboriščih Gonars, Padova in Renicci.<a class="link_ref" href="op.html#ftn.495" title="495 B. Jezernik Boj za obstanek. O življenju Slovencev v italijanskih koncentracijskih taboriščih Ljubljana 1983."><sup>495</sup></a></p><p>Italijanske vojaške oblasti so internacijo kot represiven ukrep, s katerim naj bi vsaj zavrli, če ne celo zatrli narodnoosvobodilno gibanje, predvidevali že zgodaj leta 1942. Med veliko ofenzivo sta Roatta in Robotti še zadnjič podrobneje določila, kako naj se internacija izvaja in koga vse naj zajame. Roatta je med kraje, kjer se ukrep o internaciji absolutno mora uresničiti, posebej imenoval območje Krima in Mokrca, območje v bližini Ljubljane, ozemlje okoli večjih vojaških posadk, pas ob železniški progi in pomembnejših prometnih vozliščih ter v območjih, ki so po volji partizanom. Navajanje krimskega in mokrškega območja na prvem mestu potrjuje dejstvo, kako pomembno je bilo to ozemlje za italijansko oblast; okupatorska vojska je hotela to hribovito ozemlje v neposredni bližini Ljubljane obvladati. Od tu bes in maščevalnost, s katerima so se okupatorji znesli prav nad podkrimskimi vasmi in njihovimi prebivalci, ki so bili v ofenzivi prvi na udaru.<a class="link_ref" href="op.html#ftn.496" title="496IZDG F 661 IV10  1942 jul. 20."><sup>496</sup></a> Robotti je dan pozneje v povelju, ki ga je poslal poveljnikom svojih enot, kot območje, ki ga je treba očistiti vsega za vojsko sposobnega prebivalstva, izrecno navedel ozemlje Krima in Mokrca vse do ceste Velike Bloke–Runarsko–Sodražica.<a class="link_ref" href="op.html#ftn.497" title="497IZDG F 662II1  1942 jul. 21. IZDG Zbirke F 1080IV  1942 jul. 21."><sup>497</sup></a> Zdi se, da se je Duce s tako zamišljeno in izvajano internacijo strinjal, ko se je zadnji dan julija v Gorici sešel s poveljniki italijanske vojske na nekdanjem jugoslovanskem ozemlju.</p><p>Silovitost italijanske ofenzive, topniško obstreljevanje in letalsko bombardiranje, množičnost napadalcev, ki so prodirali v sklenjenih vrstah čez drn in strn, a tudi nenadnost ofenzive so marsikaterega borca, ki se je v NOV vključil šele v zadnjem obdobju, zmedli. Tako je bilo tudi z borci v Šercerjevem bataljonu na krimskem in mokrškem območju. Po množični vključitvi oziroma mobilizaciji v partizane od osvoboditve Iga <span class="pagebreak" id="pb.164">164</span>dalje je za ofenzive kar precejšen del fantov in mož izpod krimskih vasi izgubil glavo. Med njimi so bili tudi tisti, ki so že takrat podlegli OF nasprotni tajni propagandi in organizaciji, ki je tudi v teh vaseh že delovala. Med samo ofenzivo in neposredno po njej so se z orožjem javljali in predajali Italijanom v postojanki na Igu; zatem so bili praviloma internirani. Na zaslišanjih so nekateri povedali več, kot bi bilo treba. Sicer to niso bile bistvene vojaške skrivnosti, so pa njihove vesti škodovale posameznikom in njihovim družinam. Okupatorju so podatki služili za represalije proti aktivistom, članom NZ ter njihovim in partizanskim družinam. Toda med borci ni bilo malo tudi takih, ki so se okupatorju javljali brez orožja; vse te so Italijani večinoma ustrelili. Zasliševali so jih na poveljstvu, ki je bilo v Minattijevi hiši, zaprti pa so bili pri karabinjerjih v mežnariji.<a class="link_ref" href="op.html#ftn.498" title="498J. Klemenčič o.c. str. 87 sl."><sup>498</sup></a> Tolmačili so ali italijanski vojaki z znanjem slovenščine pa tudi Kati Zdravje in kaplan Jože Volk.</p><p>Že ob začetku okupatorjeve očiščevalne akcije so se 20. julija karabinjerjem na Igu javili naslednji borci iz naših vasi, ker niso vzdržali silnega bremena italijanske ofenzive: Janez in Jože Bolha, Anton in Feliks Brezic, Jože Lenič, Janez Ozanič, Anton Pucihar, Lavro Rihtaršič, Franc Skarza, Franc Uršič, Franc Virant, Adam Visovnik in Franc Zgonc.<a class="link_ref" href="op.html#ftn.499" title="499IZDG F 661IX11  1942 po sredi julija F 110 AI Vesti št. 16  1942 jul. 20. in 23. F 110 AII  Dnevnik dogodkov  1942 avg. 1. F..."><sup>499</sup></a> Zasliševal jih je kapetan Carlo Carlesi, tolmačil pa je narednik Claudio Vucchi. Njim se je kmalu pridružil tudi prejšnji aktivist in blagajnik na Igu, bivši financar Franc Brezovnik<a class="link_ref" href="op.html#ftn.500" title="500IZDG F 110 AI Vesti št. 16  1942 jul. 23."><sup>500</sup></a> in še mnogi drugi. Na Igu so se po belogardističnih poročilih, objavljenih v <span style="font-style:italic">Vesteh</span>, do 17. avgusta na karabinjerski postaji razen sedmih borcev prijavili vsi Ižanci, ki so šli v partizane do začetka ofenzive. Med tistimi, ki so ostali v partizanih, je bil tudi Tone Šenk - Jesih.<a class="link_ref" href="op.html#ftn.501" title="501IZDG F 110 AI f 59309  Poročilo 1943 avg. 13. prav tam f 59322  Poročilo št. 40  1942 avg. 18. F 110 AII  Dnevnik dogodkov  ..."><sup>501</sup></a> V tomišeljskih vaseh je bilo več primerov predaje potem, ko se je razpustila 4. četa Šercerjevega bataljona, v kateri so bili številni borci iz teh vasi. Takih primerov pa ne poznamo iz Iške vasi, Iške in Gornjega Iga. Poudariti je treba, da so se po internaciji oziroma po kapitulaciji Italije deloma zopet vključili v NOV.</p><p>V dneh očiščevalnih akcij in po njih so sledile racije po vaseh in pošiljanje vseh za vojsko sposobnih moških v internacijo. S tem so iz podkrimskih vasi za daljši čas odstranili moške prebivalce. Z racijami so nekaj dni počakali, da so se ljudje, ki so se pred okupatorsko vojsko umaknili na varno v gozdove, zopet vrnili domov. Glavno vlogo v racijah na podkrimskem ozemlju sta imela oba elitna bataljona črnih srajc <span class="pagebreak" id="pb.165">165</span>(zlasti 85. bat. »M«) iz udarne skupine generala Rienzija. Za akcije, ki so sledile, so bile res potrebne najbolj fanatične fašistične bojne sile. 25. julija so bili Italijani v akciji v vaseh tomišeljske občine. V Tomišelj je že 23. julija prišlo okoli 100 vojakov, nato pa so odvedli vse za vojsko sposobne moške v Tomišlju, Brestu, Mateni in Iški Loki.<a class="link_ref" href="op.html#ftn.502" title="502IZDG F 110 AII f 59696  Dnevnik dogodkov 1942 julij."><sup>502</sup></a> Najbolj množične racije za internacijo so izvedli 26. julija. Po viru so zajeli vasi na širšem območju: Staje, Kot, Brest, Mateno, Iško Loko, Tomišelj, Šentjanž, Podkraj, Lipe, Iško vas, Iško, Strahomer, Vrbljene, Črno vas, Pijavo Gorico, Gumnišče, Gornji Ig (kjer so aretirali Antona Dolesa), Dobravico, Drago, Kremenico, Lavrico, Daljno vas, Ilovico, Škrilje in Golo.<a class="link_ref" href="op.html#ftn.503" title="503IZDG F 157II  priloga k foglio n 6235."><sup>503</sup></a> General Rienzi je poveljstvu 11. armadnega zbora naslednji dan poslal poročilo, da je 26. julija v povezavi s poveljem o interniranju vseh za vojsko sposobnih moških ukazal čiščenje v zgoraj navedenih vaseh. Poročilu je priložil tri sezname (ki jih pri aktu, žal, ni več): seznam vseh za internacijo namenjenih mož (362), seznam mož, ki so bili osumljeni pripadnosti upornim »komunističnim bandam« in končno seznam upornikov iz oboroženih enot, ki so jih zaradi tega ustrelili. Vse iz prvih dveh seznamov so odpeljali v vojašnico Vittorio Emanuele (na Taboru) v Ljubljani; od tu so jih nato odpeljali predvsem v internacijsko taborišče na Rabu.<a class="link_ref" href="op.html#ftn.504" title="504IZDG Zbirke F 1080IV 1942 jul. 27. ZB Ig  zapis Joži Jalen glej tabelo v Prilogah."><sup>504</sup></a> Po belogardističnih <span style="font-style:italic">Vesteh</span> so takrat v naših vaseh pobrali okoli 200 mož, ki so jih odpeljali na sedmih kamionih, iz barjanskih vasi še štiri kamione, kar se približno sklada z Rienzijevimi seznami.<a class="link_ref" href="op.html#ftn.505" title="505IZDG F 110 AI f 59257  1942 jul. 26. F 110 AII f 59696  1942 jul. 26."><sup>505</sup></a> 2. avgusta zjutraj so Rienzijeve enote obkolile Ig, vsem moškim pobrale osebne izkaznice in jim ukazale, naj se zberejo na zbirališčih pred Jesihom in na Studencu. Ko je bilo vse urejeno za transport, so jih okoli poldneva odpeljali v Ljubljano in naprej na Rab. Vseh internirancev iz podkrimskih vasi naj bi bilo po nekaterih podatkih okoli 600.<a class="link_ref" href="op.html#ftn.506" title="506ZB Ig  Zapis Jože Jalen J. Klemenčič o.c. str. 86 sl. prim. F. Potočnik Koncentracijsko taborišče Rab Koper 1975. Po seznamu..."><sup>506</sup></a> Koliko je bilo res interniranih mož in fantov ter žensk iz naših krajevnih skupnosti in po posameznih vaseh, prikazuje preglednica 6.<a class="link_ref" href="op.html#ftn.507" title="507Tabela je narejena po seznamu internirancev v prilogi knjige."><sup>507</sup></a></p><p>Internacijsko taborišče na Rabu, kjer je bila internirana večina vaščanov iz podkrimskih vasi, v času interniranja še ni bilo dograjeno in pripravljeno za sprejem tolikšnega števila internirancev, kolikor jih je sprejelo. </p><div class="pagebreak" id="pb.166">166</div><div class="table"><table class="table"><caption>Preglednica 6: Število interniranih po vaseh</caption><tr><td class="bold">Vasi </td><td class="bold">Interniranci</td></tr><tr><td>Ig</td><td>152</td></tr><tr><td>Dobravica-Draga</td><td>25</td></tr><tr><td>Iška Loka</td><td>58</td></tr><tr><td>Kot</td><td>17</td></tr><tr><td>Kremenica</td><td>12</td></tr><tr><td>Matena</td><td>67</td></tr><tr><td>Sarsko</td><td>8</td></tr><tr><td>Staje</td><td>18</td></tr><tr><td>KS Ig</td><td>357</td></tr><tr><td>Iška vas</td><td>63</td></tr><tr><td>Iška</td><td>11</td></tr><tr><td>Gornji Ig</td><td>16</td></tr><tr><td>Ustje</td><td>5</td></tr><tr><td>KS Iška vas</td><td>95</td></tr><tr><td>Brest</td><td>54</td></tr><tr><td>Strahomer</td><td>49</td></tr><tr><td>Tomišelj</td><td>111</td></tr><tr><td>Vrbljene</td><td>60</td></tr><tr><td>KS Tomišelj </td><td>274</td></tr><tr><td>Skupaj</td><td>726</td></tr></table></div><p>To dejstvo je že od prvega dne poslabševalo življenjske razmere internirancev. Prebivali so v šotorih, kanalizacija meteornih voda ni bila urejena (poplave), primanjkovalo je pitne vode, higienske razmere in hrana so bili zelo slabi, šele od oktobra dalje so okupatorji dovolili pošiljanje paketov. Upravičena je ocena, da je bilo taborišče na Rabu najslabše in trpljenje internirancev v njem največje. Do nasprotij med vojsko in Graziolijem je prišlo tudi ob vprašanju internacij. Le-ta je v svojem dopisu kabinetu notranjega ministrstva opozarjal na napake vojske pri množičnih internacijah. V njem omenja, da je Duce sicer ustno potrdil interniranje civilistov v vojaških taboriščih na zahtevo poveljstva 2. armade na sestanku v Gorici, da pa to ni bilo potrjeno s posebnim aktom. Ker so bile internacije izvajane po zelo različnih merilih, ker vojska ni nikdar mogla povedati točnega števila internirancev, niti kje so internirani, je Grazioli predlagal, naj bodo zanje odgovorni oblastni organi, vojska taborišča upravlja, dokler jih ne prevzame ministrstvo. Ostalo je pri starem.<a class="link_ref" href="op.html#ftn.508" title="508IZDG Zbirke F 1080X  1943 jan. 18."><sup>508</sup></a></p></div><div class="ss3" id="index-body.1_div.2_div.4_div.4"><div class="pagebreak" id="pb.167">167</div><h3><span class="head">Podkrimske vasi po ofenzivi in obnovitvi okupatorjeve oblasti </span></h3><p>Cilj italijanske velike ofenzive je med drugim bila obnova oblasti nad osvojenim ozemljem, ki so ga zopet pokorili; to je bilo pomembno tudi za krimsko-mokrško območje, zato so Italijani obnavljali vojaške in policijske (karabinjerske) postojanke in postaje. Že med samo ofenzivo so imeli Italijani v podkrimskih vaseh občasne postojanke na Igu, v Iški vasi, Brestu in Tomišlju.<a class="link_ref" href="op.html#ftn.509" title="509Prim. IZDG F 101 AI Vesti  1942 jul. 21. S. Petelin o.c. str. 193."><sup>509</sup></a> Od teh so nato tudi po odhodu ofenzivnih enot ostale vojaške posadke na Igu in karabinjerski postaji na Igu in Iški vasi (po ukazu 23. julija 1942). Vojska je Ig utrjevala in ga spreminjala v pravo trdnjavo. Moštvo postojanke na Igu se je do konca leta večkrat menjalo. Najprej sta bili 10. oziroma 12. četa 3. bataljona grenadirjev, nato je bila 1. četa brez dveh vodov, ob koncu leta pa četa 2. bataljona 52. polka (5. četa je bila na Brezovici in 6. četa na Rakitni).<a class="link_ref" href="op.html#ftn.510" title="510IZDG F 657I3  1942 december 28."><sup>510</sup></a> Posadka je strogo nadzorovala svoje območje in vsakodnevno ponoči in podnevi patruljirala po vaseh. V septembru, a z veljavnostjo od oktobra, se je spremenila tudi organizacijska sestava karabinjerjev. Prejšnja zunanja četa karabinjerjev (Compagnia esterna) se je delila na tri enote ali t. i. tenence: v neposredno, v ljubljansko, ki je štela 80 karabinjerjev, in v višnjegorsko (Tenenza di Višnja Gora). V zadnji je bilo sedem postaj (Stazione): v Višnji Gori, kjer je bil poveljnik, v Šentvidu pri Stični, Stični, Grosupljem, Šmarju, Sv. Križu in na Igu.<a class="link_ref" href="op.html#ftn.511" title="511Prim. IZDG F 180IV2  1942 sept. 5."><sup>511</sup></a></p><p>Italijanska posadka in karabinjerska postaja sta sprva povsem preprečili gibanje prebivalstva iz ali v podkrimske vasi, pozneje pa sta uvedli zelo strog režim pri izdajanju dovolilnic. Le redki so dobili dovoljenje za prihod v podkrimske vasi, predvsem za obisk bolnih ali starih sorodnikov.<a class="link_ref" href="op.html#ftn.512" title="512Prim. IZDG F 182 bII3  1942 dec. 7. 10. 11. F 182 bII2  1942 dec. 2. 5. 7. F 182 bIII1  1942 dec. 13."><sup>512</sup></a> Proti koncu leta 1942 in kasneje so Italijani poostrili nadzor na blokih, tudi na ižanskem bloku, kar se da razbrati iz poročil, ki jih je dobival urad politične policije pri poveljstvu 11. armadnega zbora. Kljub temu so ilegalne zveze med Ljubljano in partizani oziroma terenom na podkrimskem območju še vedno obstajale. Z njimi so prihajali pošta, cigarete, živila, papir, tiskarski material in drugo. Med drugimi je zvezo vzdrževal gostilničar Janez Susman iz Strahomera s svojimi hčerami.<a class="link_ref" href="op.html#ftn.513" title="513IZDG F 170I1  1943 jan. 28."><sup>513</sup></a> Zaradi rednih zvez med Ljubljano prek ROOF-Barje je bilo treba v začetku leta 1943 ustanoviti kurirsko postajo TV 1A s sedežem pri studencu »Klančarica« na Mokrcu.<a class="link_ref" href="op.html#ftn.514" title="514Kurirska relejna postaja TV 1 A  10 A Mokrc 1979 str. 5."><sup>514</sup></a></p><p><span class="pagebreak" id="pb.168">168</span>Civilne italijanske oblasti so obnovile civilno upravo, tj. občinske urade in urade za preskrbo z živili. Na Igu je občinski urad deloval tudi med ofenzivo; vsi trije funkcionarji so ostali na svojih mestih: župan Mirko Merzel, ki so ga šele konec marca 1942 po preverjanju ocenili kot primernega za to nalogo,<a class="link_ref" href="op.html#ftn.515" title="515IZDG Visoki komisariat F 13IV konvolut 2  1942 marec 24."><sup>515</sup></a> podžupan Ludvik Stojc in občinski tajnik Franc Krašnja.<a class="link_ref" href="op.html#ftn.516" title="516Krašnja je pred sredino junija na visoki komisariat naslovil prošnjo naj mu povrne škodo v višini 6215 lir ki jo je utrpel 2..."><sup>516</sup></a> V občini Tomišelj je bilo treba občinsko upravo vzpostaviti na novo. Dotedanji župan, gostilničar Franc Bezlaj, je bil zaščitno interniran, podžupana so Italijani ustrelili, tajnika Jožefa Razpotnika pa so s smrtjo kaznovali partizani. Treba je povedati, da je iz do zdaj še neznanih motivov (morda je bila to oblika pritiska na župana Bezlaja) že v marcu tekel postopek o imenovanju Martina Modica, sina Franca in Marije Pristavec iz Tomišlja, za tamkajšnjega župana. Ugodno mnenje o kandidatu sta nato visokemu komisarju poslala komandant ljubljanske skupine karabinjerjev major Raffaele Lombardi in poveljnik ljubljanske zunanje čete karabinjerjev stotnik Mario Marchetti.<a class="link_ref" href="op.html#ftn.517" title="517IZDG F 160II  1942 marec 10. prav tam  1942 april 3. Elemente serio intelligente dotato di una buona cultura  dà affidamento..."><sup>517</sup></a> General Rienzi je takoj po prvi fazi ofenzive določil, naj ižanski župan začasno opravlja posle tudi v Tomišlju (in Želimljah, kjer je bil župan ustreljen, podžupan interniran, tajnik pa pri partizanih). Kmalu za tem so za župana oziroma komisarja tomišeljske občine imenovali Jožeta Modica iz Vrbljen, ki je v avgustu že opravljal svoje posle (v Želimljah so na to mesto imenovali Josipa Goedererja).<a class="link_ref" href="op.html#ftn.518" title="518Prim. T. Ferenc Ljudska oblast I o.c. str. 493."><sup>518</sup></a> Tajniške posle je začasno tudi v Tomišlju (in Želimljah) opravljal ižanski tajnik Krašnja. Nekoliko pozneje je občinski tajnik v Tomišlju postal Janez Benko, kasnejši domobranski poveljnik na Igu.<a class="link_ref" href="op.html#ftn.519" title="519Prim. IZDG F 13IV2  1942 sept. 9. in 20."><sup>519</sup></a></p><p>Med glavnimi nalogami nove občinske uprave je bila tudi skrb za oskrbo z živili, ker je bilo prebivalstvo vseh treh občin (Iga, Tomišlja in Želimelj) že nekaj mesecev slabo oskrbljeno z racioniranimi živili in blagom, ker preskrbovalni urad ni deloval. Družine, katerih člani so bili pri partizanih in so jim zaradi tega italijanske oblasti odvzele živilske nakaznice, so še posebej trpele.<a class="link_ref" href="op.html#ftn.520" title="520SŠM F 18521  Iz šol. kronike Iška vas."><sup>520</sup></a> Verjetno zaradi posredovanja občinskih uradov in župnikov je general Robotti v avgustu s pošiljko živil začasno rešil prebivalstvo največjih oskrbovalnih težav. Župani, župniki in tajnik so se mu zato posebej zahvalili.<a class="link_ref" href="op.html#ftn.521" title="521Zahvalo so podpisali župani Mirko Merzel Jože Modic in Josip Goederer župniki Janez Klemenčič Josip Murn in Ciril Milavec te..."><sup>521</sup></a> Nato je preskrbovalni urad v okviru danih možnostih prebivalstvo <span class="pagebreak" id="pb.169">169</span>podkrimskih vasi oskrboval z racioniranimi živili in blagom, toda celotno območje podkrimskih vasi je dajalo žalostno podobo. Na njem so se italijanske enote v največji meri ravnale po navodilih in ukazih generalov Roatte in Robottija, načrtovalcev represivnih ukrepov proti slovenskemu ljudstvu in njegovemu narodnoosvobodilnemu gibanju. V kratkih dneh ofenzive in čiščenja zasedenega ozemlja so okupatorjevi vojaki del podkrimskih vasi povsem ali deloma požgali, domove izropali, mnogo ljudi pobili, veliko večino moških internirali in prebivalce izselili iz požganih vasi.<a class="link_ref" href="op.html#ftn.522" title="522Npr. družini Likovič in Maček z Gornjega Iga sta bili preseljeni v Iško 7 oziroma Iško vas 81 na Igu so bile npr. družine Ja..."><sup>522</sup></a></p><p>Lahko bi rekli, da razen žensk, otrok in starcev v vaseh skoraj ni bilo dela zmožnih mož. Vse to se je zgodilo sredi poletja ob višku poljedelskih del, ki so zahtevala največ delovne sile. Člani preseljenih družin so morali hoditi delat na svoja polja iz bližnjih vasi, kjer so prebivali, kar je bil zanje dodatni napor. Tisti pa, ki so se vsem težavam navkljub vračali v požgane domove (npr. v Iško vas), so živeli v zelo slabih stanovanjskih razmerah. Mnoge družine v podkrimskih vaseh so padle v velike materialne težave; primanjkovalo je vsega, tudi delovne sile. Revščina in stiske so spremljale družine, katerih domačija je bila požgana in so bile preseljene, družine, ki so ostale brez očeta in odraslih sinov (smrt, internacija, bili v partizanih). V takem stanju se je marsikatera ženska – mati, vdova – ne glede na pripadnost OF, ki si ni mogla pomagati drugače in ji je bila tudi pomoč sosedov nezadostna, že od avgusta dalje obrnila na visoki komisariat za podporo.<a class="link_ref" href="op.html#ftn.523" title="523Prim. IZDG F 173III in IV  1942 avg. 27. in 30. sept. 11. dec. 10. (npr. Marija Strle vdova Likovič Marija Tancek vdova Mače..."><sup>523</sup></a> Prošnje za podporo so se namnožile od začetka leta 1943 dalje, ko je šla zima h koncu in je pomanjkanje še naraslo.<a class="link_ref" href="op.html#ftn.524" title="524Prim. IZDG F 173IIII."><sup>524</sup></a> Kot primer naj navedemo Čampovo družino iz Gornjega Iga. V topniškem obstreljevanju sta bili uničeni hiša in kašča. Zgoreli so oprema, oblačila in poljsko orodje ter vse, kar je bilo v obeh poslopjih. Prizadet je bil tudi hlev in vsa živina (8 glav goveda in 5 svinj) je pobegnila na travnike, kjer so jo polovili italijanski vojaki in odpeljali v Ljubljano. 27. julija sta bila poslana v internacijo gospodar Ludvik in njegov najstarejši sin Ludvik; doma je ostalo še šest otrok v starosti od 9 let dalje. Gospodar je že 18. decembra umrl na Rabu, sin pa se še ni vrnil (po vrnitvi iz internacije je šel v partizane in padel med zaselkom Mački-Purkače 8. maja 1944 ob napadu domobrancev na komando mesta <span class="pagebreak" id="pb.170">170</span>Velike Lašče). Družina, ki je živela na Igu (št. 169), je padla v bedo pozimi leta 1943. To je prisililo vdovo, da je prosila italijanske oblasti za podporo. Visoki komisariat je od karabinjerjev zahteval informacije. Poročilo, ki sta ga podpisala poveljnik ljubljanske tendence Francesco della Ventura in poveljnik XIV. bataljona (ali ljubljanske skupine) karabinjerjev Ettore Giovannini, je podprlo prošnjo za podporo. O tem, kakšen je bil uspeh prošnje, nimamo podatka.<a class="link_ref" href="op.html#ftn.525" title="525IZDG F 173I  1943 febr. 23. in marec 16."><sup>525</sup></a></p><p>V takem vzdušju je naraščala osvobodilnemu gibanju nasprotna propaganda, ki se je kazala že od ponovne pokoritve Iga dalje, še posebej v vaseh, kjer je bilo od vsega začetka več nasprotnih ljudi. Sedaj je njihovo prikrito nasprotje ali zgolj navidezno lojalno zadržanje do narodnoosvobodilnega gibanja prišlo do izraza. Ločevanje »duhov« se je pospešilo ob grozotah okupatorjevega terorja in nato še ob pripravah za vračanje internirancev iz taborišč, ki naj bi napolnili enote vaških straž v službi okupatorja. Z njimi se je po vaseh poleg okupatorja pojavljal še nov nasprotnik, ki je bil za pripadnike OF, za njene aktiviste in terence nevarnejši od okupatorjev. Vaščani so se mimo vaške zavesti in vzajemnosti, mimo odpora in upora proti fašističnemu okupatorju, ki jih je medsebojno povezoval, čeprav nekatere le šibko ali le navidezno, vse bolj delili na nasprotna tabora. Pri tem so imeli velik vpliv domači duhovniki pa tudi stara politična in društvena pripadnost. Življenje v podkrimskih vaseh je postajalo vsak dan nevarnejše. Prihajalo je do vedno večjih nasprotij in ovajanja ter končno do narodnega izdajstva in nenadzorovanega maščevalnega pobijanja. Ljudje so se zapirali vase in v svoje domove, skrivali svoje prepričanje in pripadnost ali se pretvarjali. Marsikateri pripadnik OF se je pasiviziral, povsem prenehal sodelovati v narodnoosvobodilnem gibanju, ali pa je odkrito prestopil v nasprotni tabor. Po tem času je odpadlo kar veliko število mož in fantov, ki so že bili v partizanih, pa so se v dneh ofenzivnega pritiska predajali in prijavljali sovražniku in nato v internaciji izgubili moč treznega premisleka, še posebej v vaseh, kjer sta bila religiozni vpliv in vloga župnika med vaščani večja. Toda po drugi strani se je takrat utrjevala tudi pripadnost OF in vztrajanje v boju proti okupatorju. Trdno oporo narodnoosvobodilnemu boju so dajale zlasti družine, iz katerih so izšli prvi aktivisti, terenci ter borci, in ki so tudi po ofenzivi imeli tam svoje družinske člane.</p><p>Ob razmerah, ki so nastale po ofenzivi, je bilo razumljivo, da je bila celotna organizacija OF močno prizadeta tudi v podkrimskih vaseh. Povsod se je uveljavljal okupatorjev pritisk, svoje je naredilo tudi idejno razslojevanje in OF nasprotna propaganda, ovajanje in izdajstvo. Na ženske, aktivistke, je nato padlo skoraj celotno breme aktivističnega dela, toda okupator je že v prvi polovici avgusta aretiral najbolj dejavne aktivistke in jih poslal v taborišče Monigo pri Trevisu. Z Iga in iz Iške vasi so <span class="pagebreak" id="pb.171">171</span>odpeljali sedem žensk, iz prvega kraja so bile Milka Kus, Ivana Jesih, žena aktivista in borca Brezovnika, iz drugega Pavla Kernc, Marija in Zalka Benet ter Angela Sterle - Mohorjeva(?). Iskali so še Marijo Žagar iz Iške vasi.<a class="link_ref" href="op.html#ftn.526" title="526Po nekem podatku naj bi namesto Brezovnikov aretirali Marijo Pucihar z Iga. Glej IZDG F 110 AI f 59309  1942 avg. 11. F 110 ..."><sup>526</sup></a> Nekaj dni prej je karabinjerski urad pri 11. armadnem zboru v dveh transportih poslal vrsto aktivistk v internacijo. V prvem za Monigo je bila z Iga tudi Pavla Intihar - Šlosarjeva, v drugem za taborišče blizu Brescie je bilo 41 žensk, med njimi tudi Štefanija Platnar z Iga, ki so jo aretirali in kmalu za tem izpustili.<a class="link_ref" href="op.html#ftn.527" title="527IZDG F 219II  1942 avg. 5. in sept. 2."><sup>527</sup></a> V avgustu sta bili internirani aktivistki Ivana Vingorc iz Iške vasi in Marija Pucihar z Iga. V začetku oktobra so karabinjerji na Igu, ki so skrbno nadzorovali delo aktivistov OF, aretirali Mimi in Alojzijo Pucihar z dojenčkom, Franco Srebotnjak, Ano Repar in Romano Horvat ter Jožeta Škrabo. Čez noč so bili zaprti na Trneku, nato so jih odpeljali v Ljubljano in v internacijo na Rab. (Pozneje so ženske z Raba prepeljali v Gonars in jih konec aprila deloma spustili domov. Vrnila se ni Srebotnjakova, ki je že februarja v internaciji umrla.)<a class="link_ref" href="op.html#ftn.528" title="528ZB Ig Podatki o Puciharjevi družini. Tudi sicer se je povečal pritisk karabinjerjev po vaseh v januarju 1943 so karabinjerji..."><sup>528</sup></a> Internirali so tudi posamezne ženske iz tomišeljske občine, me drugim tudi učiteljico Natašo Župančič in Franco Mislej.<a class="link_ref" href="op.html#ftn.529" title="529A. Kumše Pripoved neke dobe o.c. str. 70."><sup>529</sup></a></p><p>Z vsem tem se je v naših vaseh organizacijska mreža OF na terenu zelo oslabila. Povsod so bili zdesetkani TOOF, pravzaprav bi bilo treba novo organizacijsko mrežo, vendar so bile razmere mnogo težje kot v prvem letu OF. V posameznih vaseh in zaselkih ni bilo več OF, ker so bili povsem ali večinoma požgani in porušeni (npr. Gornji Ig, Ustje, Dobravica, Iška vas) in prebivalci razseljeni, v drugih pa TOOF niso obnovili (npr. Brest, Tomišelj). V takih razmerah je moral velik del bremena na terenu prevzeti rajonski odbor OF-Barje. Po italijanski ofenzivi in okupatorjevih grozodejstvih prestrašeno in po internacijah močno zdesetkano prebivalstvo je bilo treba ponovno opogumiti in politično razgibati ter ga dvigniti iz malodušja, v katero je zapadlo. Obnoviti je bilo nujno tudi organizacijo OF. Toda ROOF-Barje se v teh težkih časih po ofenzivi pod vodstvom sekretarja Mirka Abrama ni najbolje znašel. Matija Škraba, prejšnji sekretar, je že v prvih mesecih leta 1942 odšel v partizansko enoto in bil nato v 1. bataljonu L. Šercerja NO. Le počasi se je obnavljala organizacijska mreža, ki pa je slonela skoraj izključno na zaupnikih po vaseh, ponekod sta bila tudi dva hkrati,<a class="link_ref" href="op.html#ftn.530" title="530V Iški vasi je bil po ofenzivi zaupnik OF Franc Žagar ki so ga avgusta ustrelili v Lapušni dolini za njim pa Ivan Rupret  Jo..."><sup>530</sup></a> zato <span class="pagebreak" id="pb.172">172</span>so v decembru oz. na prehodu v leto 1943 za novega rajonskega sekretarja OF zopet imenovali Matijo Škrabo. Iz 3. čete 1. bataljona novoustanovljenega Notranjskega odreda (6. 10. 1942) kjer je bil politkomisar, je bil kot domačin iz Bresta zopet vključen v politično delo v barjanskem rajonu. Izbira nikakor ni bila slučajna. Kot domačin je dobro poznal ljudi in medsebojne odnose, kar je bilo v razmerah rastoče diferenciacije do narodnoosvobodilnega gibanja izrednega pomena; toda zaradi bolezni je dolžnost prevzel šele spomladi leta 1943.<a class="link_ref" href="op.html#ftn.531" title="531Prim. S. Petelin  Vojko o.c. str. 229 sl. IZDG F 724I2  1945 febr. 2."><sup>531</sup></a> Ob ponovnem političnem in organizacijskem poletu OF od začetka leta 1943 naprej se je pod novim rajonskim vodstvom v podkrimskih vaseh marsikaj, čeprav s težavo, obrnilo na bolje. Vzpostavili so zvezo in sodelovali s sosednjimi rajoni: s turjaškim rajonom in njegovo članico Pavlo Centa, ki je nato postala članica barjanskega rajona, in z notranjsko-vrhniškim okrožjem in Francem Popitom. Slabše so bile povezave z okrožjem Ribnica-Velike Lašče, v katerega je bil rajon vključen od jeseni 1942. Šele nekaj tednov pred kapitulacijo Italije se je okrožje razdelilo in barjanski rajon je bil po liniji OF vključen v novo okrožje Velike Lašče.<a class="link_ref" href="op.html#ftn.532" title="532Prim. T. Ferenc Ljudska oblast I o.c. str. 629."><sup>532</sup></a> Še vedno pa je rajon delal predvsem z zaupniki, čeprav je vodstvo OF od začetka leta 1943 vztrajalo, da je treba obnoviti TOOF, ki so bili sočasno tudi oblastni organi na terenu. Toda mreža zaupnikov je bila trdno stkana in povezana tudi z obveščevalno službo. Kljub temu je težišče aktivističnega dela še vedno slonelo na ženskah, zlasti iz tistih družin, ki so se že zgodaj odločile za narodnoosvobodilno gibanje in iz katerih so izšli prvi aktivisti in borci. Lahko trdimo, da se je rajon pri obnavljanju dejavnosti in organiziranosti OF na terenu v veliki meri naslonil na ženske.</p><p>Nova spodbuda za aktivizacijo žensk je bila ustanovitev Antifašistične zveze žensk Jugoslavije (AFŽ) na svobodnem ozemlju v Bosanskem Petrovcu 6. decembra 1942. Na pobudo CK KPS so tudi v Sloveniji v okviru OF začeli ustanavljati Slovensko protifašistično žensko zvezo,<a class="link_ref" href="op.html#ftn.533" title="533Odlok IOOF z dne 30. jan. 1943 M. Mikuž NOB 2 o.c. str. 181."><sup>533</sup></a> ki je pomenila mobilizacijo žensk na vseh področjih boja proti okupatorju. V veliko pomoč rajonu je bila AFŽ v podkrimskih vaseh pri zbiranju hrane in drugih stvari za partizane, pri aktivističnem delu in obveščanju. V rajonu je za delo žensk odgovarjala članica rajona Centova. Postala je tudi sekretarka rajonske organizacije Protifašistične ženske zveze. V Iški vasi je bila v organizaciji med najbolj aktivnimi članicami Alojzija Mazi - Japelj, ki je bila nato izvoljena za delegatko na konferenci AFŽ Slovenije in članico rajona, in ob njej Angela Peternel, aktivistka <span class="pagebreak" id="pb.173">173</span>od leta 1941, skojevka in udeleženka kongresa SPŽZ v Dobrniču.<a class="link_ref" href="op.html#ftn.534" title="534ZB Iška vas izjava M. Škrabe  1982 okt. 29."><sup>534</sup></a> Aktivne članice AFŽ so bile še Urša Uršič - Žagar v Iški vasi in Angela Strle, članica TOOF, ter Marija Šteblaj, članica rajonskega odbora in KPS od leta 1943.<a class="link_ref" href="op.html#ftn.535" title="535Prim. seznam aktivistov v prilogi."><sup>535</sup></a></p><p>V ofenzivi in po njej je številne žrtve fašističnega terorja, utrpela tudi NZ. Tisti, ki jih niso poslali v internacijo, so zvečine odšli v partizane. Kljub temu se je NZ po ofenzivi povsod obnovila, toda v njej so bili v vedno večji meri starejši moški, pa tudi ženske. Organizacijsko je postajala NZ vse bolj povezana z rajonom. Nazadnje je član rajonskega odbora postal načelnik NZ v rajonu.<a class="link_ref" href="op.html#ftn.536" title="536Prim. D. Bravničar o.c. M. Škraba Razvoj NOB o.c. isti izjava 1982 jan. 22."><sup>536</sup></a></p><p>V teh težkih časih obnavljanja in utrjevanja narodnoosvobodilnega gibanja po ofenzivi je bilo pomembno tudi vključevanje mladine v OF in gibanje. Rajon je imel tu pomembno vlogo. Italijani šolske mladine niso dobili v svoje fašistične organizacije, le majhen del so vključili v »balillo« in »GILL«. Po osvoboditvi Iga, ko je vse propadlo, niso poskušali več, pač pa so se mnogi šolarji, pionirji, že zgodaj povezovali z nekoliko starejšimi mladinci in začeli delati za OF. Niso pozdravljali po fašistično in so zaradi tega dobivali brce in klofute. Že v letu 1942 so Italijani zasliševali posamezne šolarje (picolli ribelli). Po ljudski vstaji in nasilju, ki je sledilo po ofenzivi, so se že bolje organizirali. Zbirali so orožje in vojaški material za partizane, prenašali literaturo in letake, ki so jih podtikali celo italijanskim vojakom, opravljali obveščevalno službo in še marsikaj. Ko je bila januarja 1943 s posebnim odlokom ustanovljena tudi Zveza mladine Slovenije (ZMS),<a class="link_ref" href="op.html#ftn.537" title="537Prim. M. Mikuž NOB 2 o.c. str. 181."><sup>537</sup></a> se je delo mladine in z njo pionirjev še poglobilo. V njej je imela zelo pomembno vlogo skojevska mladina, ki je od takrat dalje tudi v podkrimskih vaseh dobivala širše osnove. Po nastanku postojanke vaške straže na Igu se je aktivnost mladine še povečala. Mladinci so postali pomemben vir poročil o dejavnosti vaških straž, o njihovi oborožitvi, sestavi, premikih in pohodih, trosili so letake, kurili kresove itd. Z mladino so delali mlajši aktivisti OF, npr. Franc Škraba - Frenk, ki je vodil mladino na Igu, Danica in Slavka Čampa z Gornjega Iga, obe sta bili članici SKOJ in zadnja tudi članica rajonskega odbora Barje; Slavko Šteblaj, ki je bil vodja mladinske skupine v Brestu, član SKOJ in ZMS iz Iške, in Pepca Grdadolnik - Župec, Marija Škulj, Franc Intihar - Sine, Ivan Zalar in Ivanka Vingorc, ki jo je v delo uvedla Angela Peternel, vsi iz Iške vasi. Do kapitulacije Italije so bili med mladinci zelo aktivni Pavle Šteblaj iz Iške, Pavle Grum ter Janez, Mirko in Vilko Čampa - Grumovi iz Gornjega Iga (ki so živeli na Igu), Anton in Jože Intihar, Jože Rupret, rajonski kurir, ki je spomladi leta 1943 postal član SKOJ,<a class="link_ref" href="op.html#ftn.538" title="538ZB Iška vas izjava M. Škrabe  1982 okt. 29."><sup>538</sup></a> Pavle Štembal in Anton Šoba - Zvonko <span class="pagebreak" id="pb.174">174</span>iz Iške vasi.<a class="link_ref" href="op.html#ftn.539" title="539Prim. seznam aktivistov v prilogi."><sup>539</sup></a> Med mladinci v Brestu so bili že leta 1942 Rudolf Likovič, Rado Modic, Slavko Šteblaj, nečak Franca Šteblaja, zaupnika OF, Vid Zalar in hčerki ter sin Toneta Peršina.<a class="link_ref" href="op.html#ftn.540" title="540A. Kumše NOB v Tomišlju o.c. str. 31."><sup>540</sup></a> V Dragi sta bila poleg staršev in obeh starejših bratov aktivna Tone in Anica Grum, na Igu Megličev Ivan, Pekov Jože - Močilnikar, Jožica Škraba (in njen brat Franc), Ančka Gruden, Šuštarjev Lojze, Paharjev Stane, Franc Majnikar - Bolha, Henrik Tancek in Ivan Pucihar - Zgoncev; pet izmed njih je šlo v partizane po kapitulaciji Italije.<a class="link_ref" href="op.html#ftn.541" title="541Prim. seznam borcev v prilogi izjava Franca Škrabe  Frenka avtorju."><sup>541</sup></a> Posebej so bili na Igu organizirani najmlajši Golani in Škriljani, ki so bili v času italijanske ofenzive preseljeni na Ig.</p><p>Ko so se po ofenzivi na območju Krima in Mokrca raztreseni borci povezovali v večje skupine in so se sem vrnile partizanske enote, je bil rajon zelo zaposlen tudi z oskrbo živeža in drugih potrebščin zanje. Zlasti je skušal urejati oskrbovalne akcije, ki so razburjale prebivalce in škodovale političnemu delu. Z njim je bila tesno povezana tudi ilegalna rajonska tehnika, ki je začela delovati že v začetku maja 1942. Od začetka avgusta, to je po ofenzivi, je bila v bunkerju v gozdu nad Vrbljenem (Podkraj) le okoli 500 m nad hišo gostilničarja Stanka Anzelca. V njej so delali Milan Apih kot vodja, Roman Golob in Line Žagar - Kopač, vsi predvojni komunisti. V bunker so potegnili celo anzelčev električni kabel. Ko so enkrat v novembru prišli v gostilno partizani, so kmalu zatem, verjetno obveščeni, prišli v vas Italijani. Iskali so partizane, ki so se že umaknili, in pri tem slučajno odkrili kabel in bunker s tehniko. Iz njega so se že pred tem vsi rešili in odnesli tudi ves tiskarski material. Italijani so nato požgali Anzelčevo gostilno in gospodarsko poslopje, prijeli gospodinjo in služkinjo Lojzo Uršič, aktivistko, ki je bila nato obsojena na dosmrtno ječo.<a class="link_ref" href="op.html#ftn.542" title="542 A. Brancelj Pripombe na kroniko krajevne skupnosti Tomišelj str. 3 sl."><sup>542</sup></a></p><p>Po odkritju bunkerja je tehnika začasno dobila prostor v bunkerju v Črni vasi. Od konca leta 1942 do začetka leta 1943 je ilegalna tehnika »Krim« delovala v Jezeru v hiši Dane Gruden. Tiskarno je še vedno vodil Milan Apih, tiskarski material pa so dobivali po kurirski poti iz Črne vasi s posredovanjem Silve Mihelčič por. Svete in Ivana Jevca - Čufija.<a class="link_ref" href="op.html#ftn.543" title="543S. Petelin  Vojko o.c. str. 234."><sup>543</sup></a> Kasneje so tehniko prenesli na varnejši kraj v Iški Vintgar pod Ustje v Zelenvarjem. V njej sta poleg Apiha delala Ivko Melik in Čufi, kurirja tehnike sta bila Jože Brancelj - Marostar in Alojz Škraba - Silni. Material so dobivali prek Minke Selan in njene matere v Črni vasi; skladišče so imeli v kleti zapuščene stavbe v Iški (Miclova domačija, št. 8).<a class="link_ref" href="op.html#ftn.544" title="544M. Škraba Razvojna pot NOB o.c. str. 59 ZB Iška vas Zgodovinski dogodki na terenu Iška vas  1975 dec. 15. S. Petelin  Vojko ..."><sup>544</sup></a></p></div><div class="ss3" id="index-body.1_div.2_div.4_div.5"><div class="pagebreak" id="pb.175">175</div><h3><span class="head">Obnovitev partizanstva in bojev na krimsko-mokrškem območju </span></h3><p>Medtem ko je okupator zaključeval očiščevalno akcijo v prvi fazi ofenzive obkoljenega krimsko-mokrškega območja in bil še sredi povračilnih ukrepov nad tamkajšnjim prebivalstvom, se je 28. julija zjutraj začela že tretja faza ofenzive. Zajela je Travno goro, Veliko goro, Loško dolino in Loški Potok.<a class="link_ref" href="op.html#ftn.545" title="545Prim. T. Ferenc Ljudska oblast I o.c. str. 419."><sup>545</sup></a> Čeprav so ostale na podkrimskem ozemlju še močne italijanske sile, se je glavnina vojske premaknila proti jugovzhodu. Glavno poveljstvo slovenskih partizanskih čet je takrat (25. julija) vsem svojim enotam ukazalo, naj varčujejo z živo silo in nato preidejo v protiofenzivo. Hkrati jih je obvestilo, da je italijanska ofenziva v polnem zaletu in da je bil doslej na udaru predvsem Krimski odred, ki ga je hotel okupator z obkoljevanjem uničiti na njegovem ozemlju. Te boje je v pismu Titu omenil tudi Edvard Kardelj in jih ocenil s trditvijo, da so partizani do 20. septembra dajali največji odpor okupatorju prav na krimskem območju.<a class="link_ref" href="op.html#ftn.546" title="546Prim. M. Mikuž NOB 2 o.c. str. 102 139."><sup>546</sup></a> Krimski odred, kakor vemo, je bil res zelo prizadet; iz sestava zlasti Šercerjevega bataljona je odpadlo kar precej borcev, ki so padli, bili zajeti ali so se predali okupatorju in bili nato internirani, njegova 4. četa pa se je po lastni volji razpustila. Medtem ko je bilo ob ofenzivi iz KS Tomišelj okoli 70 vaščanov v partizanih, jih je po ofenzivi tam ostalo le še 11.<a class="link_ref" href="op.html#ftn.547" title="547A. Brancelj Pripombe na kroniko Tomišlja str. 4  v KOZ SZDL VičRudnik."><sup>547</sup></a> Manjše skupine borcev Krimskega odreda oziroma Šercerjevega bataljona so se zadržale na krimsko-mokrškem ozemlju, večina pa se je vseeno umaknila proti Travni gori. Štab 3. grupe odredov in štab Krimskega odreda sta še pred začetkom novega ofenzivnega sunka svojim enotam ukazala, naj se poskušajo prebiti nazaj na staro operativno območje in začnejo z bojem za hrbtom sovražnika. Premiki so se začeli že 28. oziroma 29. julija in del Krimskega odreda se je z območja začete 3. faze ofenzive prebil nazaj na svoje ozemlje. Oba štaba sta z zaščitnima enotama ostala v obroču na območju Travne gore.<a class="link_ref" href="op.html#ftn.548" title="548T. Ferenc o.c. str. 419 S. Petelin  Vojko o.c. str. 194."><sup>548</sup></a></p><p>Od Šercerjevega bataljona Krimskega odreda so se na že prečesano ozemlje vračali borci 1. in 2. čete, 3. četa se je umaknila na Ljubljanski vrh, 4. četa pa se je razformirala. 1. četa, ki sta se ji priključila Alojz Popek - Vandek in Janez Japelj - Lovrenc se je sprva skupaj prebijala. Pri tem je že prvi dan padla v italijansko zasedo. Borci so se pri preboju razbili v več manjših skupin, zato se je vsaka posebej po dogovoru pomikala proti zbornemu mestu na Gornjem Igu. Vandek in Japelj sta se s skupino kakih deset borcev prebijala posebej.<a class="link_ref" href="op.html#ftn.549" title="549Ustna izjava Janeza Japlja avtorju  1988 febr. 12."><sup>549</sup></a> Skupinico 1. čete je vodil na območje Gornjega Iga <span class="pagebreak" id="pb.176">176</span>tudi Janez Mazi. V njej so bili Jurčkova dva (Intiharja) iz Iške vasi, Kozinova brata iz Kota, Janez Ponikvar iz Staj pri Igu in Franc Mazi, Janezov brat. Vsi so se prebili, toda Jurčkova mati je ob obisku oba sinova pregovorila, da sta se javila Italijanom na Igu. Oba so ustrelili.<a class="link_ref" href="op.html#ftn.550" title="550M. Škraba Razvojna pot OF na Barju o.c. str. 36 sl."><sup>550</sup></a> Lahko si predstavljamo žalost matere, ki je tako usodno izgubila svoja sinova.</p><p>Tudi 2. četa, ki se je ohranila v največji meri, se je v manjših skupinah prebijala in do prvih dni avgusta prišla na Krim.<a class="link_ref" href="op.html#ftn.551" title="551S. Petelin  Vojko o.c. str. 196 sl."><sup>551</sup></a> Eno izmed skupin je na rodno ozemlje pripeljal tudi Matija Škraba. Na krimskem območju se je nato povezal s preostankom borcev 4. čete, ki so preživeli ofenzivo in čiščenja terena. Zbirali so se v Vodičnici nad Podkrajem. Priključili so se jim borci Janez Primc - Jokič, Ivan Jevc - Čufi, Slavko Faganel, Ivan Melik in Franc Melik - Rajko, vsi iz barjanskih vasi, ki so se zadrževali v Kozlarjevi gošči. V gozdovih nad Vrbljenem so bili Karel Kumše, Franc Lesica, Jože Modic in Ivan Grebenc, tudi borci 4. čete, ki so bili povezani z domačimi aktivisti, zlasti z Angelo Kumše. Pridružila se jim je tudi skupina borcev iz Preserja, ki jo je vodil Tone Kovač - Brzi.<a class="link_ref" href="op.html#ftn.552" title="552M. Škraba o.c. str. 45."><sup>552</sup></a> Obstoj malih skupin partizanov na območju podkrimskih vasi ni ostala tajnost niti za Italijane niti za nasprotnike OF. Že konec julija je italijanska patrulja iz skupine generala De Rienzija v dolini Iške zalotila skupinico treh borcev. V spopadu je kmalu padel Lado Benet, 20 let star delavec, zajeli pa so Antona Škulja in ga takoj ustrelili. Oba sta bila iz Iške vasi in borca od meseca maja dalje. Tretji, neznan, je Italijanom pobegnil.<a class="link_ref" href="op.html#ftn.553" title="553IZDG F 658III14  1942 jul. 30. ZB Iška vas Spisek borcev."><sup>553</sup></a> Ob istem času je kapetan Orlando Camiletti, poveljnik zunanje karabinjerske čete, po sicer nepreverjenem ovaduškem sporočilu poročal svoji komandi, da so med Iško vasjo in Iško ob reki Iški videli skupino kakih 20 partizanov, ki naj bi bila ostanek razbite enote. Ista novica je v začetku avgusta prišla tudi v dnevno poročilo 11. armadnega zbora.<a class="link_ref" href="op.html#ftn.554" title="554IZDG F 158IV  1942 jul. 30 F 692I2  1942 avg. 2."><sup>554</sup></a> Belogardistične <span style="font-style:italic">Vesti</span> so že 2. avgusta poročale, da se partizani še pojavljajo, med drugim tudi v Tomišlju (Kumšetova skupinica), Pijavi Gorici in Želimljah, vendar le kot majhne skupine, ki so iskale hrano po vaseh.</p><p>Proti koncu avgusta je o tej skupini partizanov poročal tudi poveljnik karabinjerske postaje na Rakitni Nicolo di Carlo. Vojaški posadki na Igu je sporočil, da se je po podatkih verodostojnega ovaduha na območju Podkraja v občini Tomišelj nastanilo okoli 30 partizanov. Oboroženi naj bi bili s puškami in avtomatskim orožjem.<a class="link_ref" href="op.html#ftn.555" title="555IZDG F 110 AI f 59282  1942 avg. 2. skupine označuje za prave roparske tolpe pred katerimi so v nevarnosti za rekvizicije zl..."><sup>555</sup></a> Da so italijanske vojaške oblasti to dejstvo obravnavale zelo resno, kažejo obvestila načelnika <span class="pagebreak" id="pb.177">177</span>štaba 11. armadnega zbora polkovnika Annibala Galla in ukrepi, ki so temu sledili. S posebnim sporočilom je obvestil poveljstvo skupine karabinjerjev v Ljubljani, da so se po različnih ovaduških virih na območju Krima in Mokrca zopet obnovile »uporniške bande« ter da se pojavljajo partizani tudi v Strahomeru, Vrbljenem in Tomišlju. Iz bojazni, da pripravljajo napad na Ig, so okrepili postojanko z dodatnim moštvom in avtomatskim orožjem.<a class="link_ref" href="op.html#ftn.556" title="556IZDG F 158IV  1942 avg. 24. prav tam  1942 avg. 28. prav tam  1942 konec avgusta."><sup>556</sup></a></p><p>Približno v tistem času so se skupinice že povezale v četo, v kateri je bil komandir Jaka Rihar, politični komisar pa Matija Škraba, štela je prbližno 35 do 40 mož. Ko sta v stik s četo prišla Janez Hribar in politični komisar Šercerjevega bataljona KrO Janez Japelj, sta v četi postavila še politkomisarjevega namestnika, kar je postal Rado Škraba - Gorazd.<a class="link_ref" href="op.html#ftn.557" title="557M. Škraba Razvojna pot o.c. str. 45."><sup>557</sup></a> Do začetka septembra se je organizacijsko vzpostavil tudi 1. bataljon Ljuba Šercerja KrO. Novi poveljnik bataljona je postal Vandek, politični komisar pa je bil Janez Japelj, vendar je bojna moč bataljona bila mnogo manjša kakor pred ofenzivo. Sprva je imel le dve četi, prvo in drugo. Prva se je zadrževala med Gornjim Igom in Ustjem, pri njej pa je bil Janez Japelj, druga četa je imela tabor na Krimu v Vodičnici. Šele pozneje so izoblikovali še dve četi, ki pa so imele le po 30 do 40 borcev.<a class="link_ref" href="op.html#ftn.558" title="558Prim. S. Petelin  Vojko o.c. str. 224 pozneje v septembru so o tem takole pisale belogardistične Vesti Ižansko 20. 9. 1942  ..."><sup>558</sup></a> Skupine borcev in nato obnovljeni bataljon se sprva niso spuščali v večje ofenzivne akcije. Vzroki za to so bili različni. Morala med borci, ki je ob ofenzivi močno upadla, se je le počasi dvigala. Še do konca avgusta so se posamezni borci iz podkrimskih vasi posamezno ali v manjših skupinah z orožjem predajali okupatorju na Igu. V tem času se je predalo okoli 15 partizanov, ki so bili nato internirani; po internaciji se z redkimi izjemami niso vrnili med partizane.<a class="link_ref" href="op.html#ftn.559" title="559IZDG F 667 aVIII  1942 avgust 7. 15. 20. in 22."><sup>559</sup></a> Svoje so storili tudi težki pogoji preživetja na območju, kjer so bile še vedno močne okupatorske sile, prebivalstvo pa prestrašeno in razdvojeno; borci so bili brez zadostne hrane.</p><p>V nasprotju s tem so bili mnogo bolj aktivni Italijani iz bojnih skupin De Rienzija in Renza Montagne. Ig so spreminjali, kakor že rečeno, v trdnjavo. Vas so obdali z bodečo žico, ob cesti pri vhodih v vas so zgradili bunkerje in na cesto postavili španske jezdece. Obrambni sistem okoli Iga so dograjevali še spomladi leta 1943. Pogosti so bili sunki večjih italijanskih oddelkov v razne smeri podkrimskega območja, npr. <span class="pagebreak" id="pb.178">178</span>Ig–Želimlje–Visoko–Strahomer–Tomišelj, Ig–Draga–Dobravica–Sarsko, Ig–Podkraj–Jezero. Odkrivali in uničevali so stare partizanske tabore ter skladišča hrane in vojaškega materiala. Postavljali so občasne, leteče posadke v Tomišlju in pogosto postavljali nočne zasede. Še posebej pogoste so bile v Strahomeru, Tomišlju in Vrbljenem, od koder so prihajale novice, da se tam pojavljajo partizani.</p><p>Seveda se tudi partizani niso povsem pasivizirali. Prihajalo je do manjših spopadov: sredi avgusta sta se npr. spopadli patrulji obeh strani. Partizani so ustvarjali zaloge hrane za prihajajočo zimo. K temu so jih silile razmere, saj je organizacija oskrbovanja na terenu skoraj povsem prenehala delovati. Partizani so sami pospravljali pridelke, zlasti krompir, z njiv požganih in izseljenih vasi. Hodili so na oskrbovalne pohode v nižinske vasi, ki niso bile tako zelo prizadete. Obiskovali so zlasti domove nasprotnikov narodnoosvobodilnega gibanja, tako so ovaduhi 26. avgusta posredovali podatek, da so partizani v Strahomeru in Vrbljenem. Tudi tomišeljski župan Jože Modic je sporočil na Ig, da je bilo v Strahomeru 50 partizanov, 20 naj bi jih bilo v Tomišlju, kjer so poskušali vdreti v županovo hišo, 10 partizanov pa je prišlo v Brest, kjer so se polastili svinje pri kmetu Požarju. Še isti večer so Italijani v vasi postavili zasedo. Verjetno je bila ta partizanska akcija vzrok, da so Italijani konec avgusta zopet prečesali krimsko območje od Vrbljen, Tomišlja in Strahomera proti Planinici. Po podatku Angele Kumšetove naj bi jim pot kazali mladoletna Alojz Grebenc in Alojz Štrumbelj iz Vrbljen ter Franc Glavan - Kajzrov in Franc Matjaž iz iste vasi. Partizani so na italijanski pohod odgovorili tako, da so obstreljevali Trnek in vas Ig v noči na predzadnji dan avgusta.<a class="link_ref" href="op.html#ftn.560" title="560IZDG F 667 aVIII1  1942 avg. 15. in 28. ter 30. A. Kumše NOB v Tomišlju o.c. str. 94 sl."><sup>560</sup></a></p><p>Šele v mesecu septembru se je partizanska bojevitost na podkrimskem ozemlju močno povečala in se nato nadaljevala v leto 1943. To lahko povezujemo s spremembami in reorganizacijo partizanske vojske, pa tudi z notranjo utrditvijo partizanskih enot.</p><p>Glavno poveljstvo je med ofenzivo spoznalo, da je nujno ustvariti tudi več močnejših in bolj gibljivih enot, kakor so bili odredi. Tako so poleg Tomšičeve brigade v tem času nastale še tri nove udarne brigade: Matije Gubca (4. septembra v Trebelnem), Ivana Cankarja (28. septembra v vasi Lapinje na Kočevskem) in Ljuba Šercerja (6. oktobra pri Požgani bajti na Mokrcu).<a class="link_ref" href="op.html#ftn.561" title="561Prim. L. Ambrožič  Novljan Cankarjeva brigada Ljubljana 1975 str. 8 M. Guček Šercerjeva brigada Ljubljana 1973 F. Strle Tomš..."><sup>561</sup></a> V Šercerjevo brigado sta prišla dva bataljona in dve četi 4. bataljona Krimskega odreda, borci Langijeve čete in borci nekaterih razbitih enot nekdanje 3. grupe odredov. Kasneje so iz enot Dolomitskega odreda <span class="pagebreak" id="pb.179">179</span>ustanovili še 3. bataljon Šercerjeve brigade.<a class="link_ref" href="op.html#ftn.562" title="562S. Petelin  Vojko o.c. str. 224 sl."><sup>562</sup></a> Z nastankom brigad je krimsko-mokrško območje ponovno postalo območje večjih bojev, v katerih so sodelovali Tomšičeva, Cankarjeva in Šercerjeva brigada. V njih so bili v največji meri porazdeljeni borci iz naših treh krajevnih skupnosti.</p><p>Z ustanovitvijo brigad se je število partizanskih odredov močno skrčilo in so bili v Ljubljanski pokrajini novembra le se štirje. Eden izmed njih je bil 6. oktobra 1942 na novo ustanovljeni Notranjski odred s tremi bataljoni, od katerih naj bi prvi bataljon deloval na Krimu. V njem je bil še vedno tudi del borcev 1. čete Šercerjevega bataljona iz naših vasi. Organizacijsko sestavo je 26. decembra zamenjala organizacija partizanske vojske na štiri operativne cone.<a class="link_ref" href="op.html#ftn.563" title="563Z. Klanjšček o.c. str. 332."><sup>563</sup></a> V tem času se je menjalo tudi glavno poveljstvo. Iz njega sta odšla poveljnik Franc Leskošek - Luka, ki je postal član IOOF, in dr. Aleš Bebler, ki je odšel na Primorsko; z njunim vodstvom CK KPS ni bil zadovoljen. Novi poveljnik je postal Ivan Maček - Matija, njegov namestnik je bil Jaka Avšič, politični komisar je bil ponovno Boris Kidrič - Peter, ki je dobil tri pomočnike: dr. Jožeta Brileja, Lojzeta Vrhovca in Štefana Pavšiča. Član poveljstva je še naprej ostal Edo Mihevc. V tej sestavi je glavno poveljstvo delovalo do maja 1943.<a class="link_ref" href="op.html#ftn.564" title="564T. Ferenc Ljudska oblast I o.c. str. 507 in 565."><sup>564</sup></a> Sočasno s tem, s preureditvijo vojske in novim poveljstvom, je vodstvo narodnoosvobodilnega gibanja takoj po vrhuncu italijanske ofenzive na Kočevski Rog začelo pripravljati novo ofenzivno akcijo proti okupatorju. Vključila naj bi tudi boj proti vaški straži, ki se je organizirala kot oborožena sila predvsem klerikalnih krogov in grozila z državljansko vojno. Poleg tega je pripravilo vse potrebno za odpravo posledic italijanske ofenzive na političnem področju in za obnovo dejavnosti in organizacije OF. In res se je po tem času ponovno začel vojaški in politični polet narodnoosvobodilnega boja.<a class="link_ref" href="op.html#ftn.565" title="565Prav tam str. 565 sl. in 576 sl."><sup>565</sup></a></p><p>Že pred ustanovitvijo Šercerjeve brigade so se enote Krimskega odreda začele spuščati v nove večje akcije. Italijani so po svojih ovaduhih izvedeli, da se na pobočju Krima v smeri Planinice zadržujejo večje skupine partizanov (šlo je za četo 1. bataljona Dolomitskega odreda, ki je z ranjenci prišla prek Ljubljanice in vzpostavila zvezo z Riharjevo 2. četo, ki je pripravila prevoz ranjencev in borcev čez reko.) Italijani so takoj pripravili večjo čistilno akcijo na tem območju Krima. S sorazmerno velikimi silami so 16. septembra prodirali proti Planinici, kjer je prišlo do večjega spopada. Italijanski vir poroča, da so približno ob 14.30 prišli v stik s partizani, ki so se po boju umaknili. V boju so Italijani imeli 2 mrtva in 4 ranjene, na partizanski strani pa sta bila 2 mrtva in 1 ujetnik.<a class="link_ref" href="op.html#ftn.566" title="566IZDG F 658III29  1942 sept. 11. 13. in 14. F 692I2  1942 sept. 12. in 17. F 662III4  1942 sept. 15. F 110 AI  1942 sept. 17...."><sup>566</sup></a></p><p><span class="pagebreak" id="pb.180">180</span>V naslednjih dneh so partizanske enote Krimskega odreda in Dolomitskega odreda po navodilih vodstva začele napadati postojanke vaških straž po Rakitniški planoti v Begunjah in drugih vaseh. Nekatere so padle, največje pa so se obranile, ker partizani niso imeli težkega orožja. Ti boji so bili dokaz, da partizanske sile v zaledju italijanske ofenzive niso bile uničene in da so spet prešle v napad. Prav to je po bojih 18. in 19. septembra v govoru svojim borcem poudaril politični komisar 1. bataljona KrO. Dejal je:</p><blockquote class="quote"><p>»Tovariši! Vojaškega uspeha res nismo dosegli, toda izdajalcem smo pokazali, da še živimo in da nas ofenziva ni uničila! Bodo že še čutili našo moč! Akcija se je politično popolnoma posrečila!« <a class="link_ref" href="op.html#ftn.567" title="567Zbornik VI4 št. 34 in 154 Hinko Bratož  Oki Dnevnik partizana I Ljubljana 1959 str. 50 S. Petelin  Vojko o.c. str. 228."><sup>567</sup></a></p></blockquote><p>Po napadu KrO in DO na belogardistične postojanke v noči na 19. september je Robotti že takoj naslednji dan ukazal Tonizzijevi skupini (njeno jedro je bil bataljon divizije Macerata), naj očisti Iški Vintgar, severno pobočje Krima in Mokrec. Porušila naj bi tabore in bivališča, ki so ostala po ofenzivi oziroma so jih partizani znova zgradili. Italijanska akcija je trajala vse do 26. septembra. Do večjega spopada je 21. septembra pri Vrbici prišlo med 2. bataljonom KrO in njegovimi enotami.<a class="link_ref" href="op.html#ftn.568" title="568T. Ferenc Ljudska oblast I o.c. str. 468."><sup>568</sup></a> Po teh bojih so se enote Krimskega odreda vrnile v svoje tabore na Mokrec in na Krim, kjer so se partizani pred koncem septembra ponovno spopadli z okupatorjem, ki je imel tri mrtve.<a class="link_ref" href="op.html#ftn.569" title="569IZDG F 670I  1942 sept. 29."><sup>569</sup></a> Z nastankom novega Notranjskega odreda namesto Krimskega odreda v začetku oktobra je Šercerjev bataljon postal njegov sestavni del z operativnim ozemljem predvsem na Krimskem območju. Večje partizanske enote so operirale na krimsko-mokrškem svetu, njihovi boji pa so terjali stalno oskrbo ranjencev na terenu, zato je približno ob istem času prišlo tudi do ustanovitve iške bolnice »Krvavice«.</p><p>V tabor 1. čete Šercerjevega bataljona, ki je bilo med Ustjem in Gornjim Igom – komandir čete je bil Anton Popek - Maks, politični komisar pa Stanko Petelin - Vojko – sta v začetku oktobra prišla politični komisar bataljona Janez Japelj in neznan partizan, morda iz glavnega poveljstva, in izbrala 14 ljudi, ki naj bi postavili bolnišnico in v njej delali. Drugi borci čete so bili usmerjeni v novo ustanovljeno Šercerjevo brigado. Za bolnico so določili 12 borcev in dve borki (kuharico in bolničarko) in med njimi so bili domačini Franc Berce z Iga, usposobljen bolničar, ki je opravljal skoraj vse <span class="pagebreak" id="pb.181">181</span>zdravniške posle (le v redkih primerih so poklicali zdravnika) in bil upravnik bolnišnice, Franc Mazi iz Iške, intendant in sekretar celice KPS, Jože Japelj iz Iške vasi, bolničar, Janez Mazi in Janez Šuštaršič iz Iške, Ivan Žagar in Anton Žagar iz Iške vasi ter Pavle Likovič - Tancek iz Gornjega Iga. Vsi so bolnišnico gradili in v njej delali do konca. Delovala je od 15. oktobra 1942 do 24. junija 1943, ko je bila morda izdana in so jo Italijani požgali; vsi, tudi bolniki, so se rešili. S hrano so jo oskrbovali rajonski odbor OF in domači aktivisti iz okoliških vasi; zbirali so jo v gradiču Brest, katerega lastnik Švigelj je bil aktivist, in pri Zalarjevih v Tomišlju. Zdravila in sanitetni material so dobivali iz Ljubljane, do Črne vasi so ga nekaj časa vozili z rešilcem (gasilca Lojze Musar in Miro Baumgartner), naprej so ga nosili sami. Povezave z bolnišnico sta vzdrževali Antonija Mazi iz Iške vasi in Vera Razbornik, por. Pozaršek - Vidka z Ižanske ceste. Prvi ranjenec, ki so ga zdravili v njej, je bil Franc Oven - Cibi, komandir 1. čete 2. bataljona Dolomitskega odreda, doma iz Ljubljane. V njej sta se spomladi leta 1943 zdravila tudi Franc Leskošek - Luka in Edvard Kocbek. V celoti so v bolnišnici pozdravili okoli 120 ranjencev, umrlo jih je le 11.<a class="link_ref" href="op.html#ftn.570" title="570ZB Iška vas Zapis Franca Mazija Bolnica Krvavice 1981 april 20. ZB Iška vas kartoteka  Antonija Mazi prav tam pismo Franca O..."><sup>570</sup></a></p><p>Partizani so po spopadu s Tonizzijevo skupino v naslednjem mesecu svoje akcije usmerjali predvsem v oskrbo enot s hrano za zimo. Omejili so se zlasti na vasi v nekdanji občini Tomišelj, kjer so bili na udaru predvsem nasprotniki narodnoosvobodilnega gibanja.<a class="link_ref" href="op.html#ftn.571" title="571Prim. IZDG F 161V  1942 okt. 3. in 30. prav tam  1942 nov. 3."><sup>571</sup></a> Seveda so se s hrano zalagali tudi po drugih vaseh. V Iški so veliko živeža vzeli kmetu Žugi, v noči na 1. november so kmetu Teglju pobrali živino, pridelke in oblačila. To so bili verjetno protiukrepi v povezavi s prihodom Italijanov v Iško, kjer so Žugovo in Šalovo hišo povezali z mostom, ju obdali z bodečo žico in se utrdili v njih. Najbolj so v tem času pritiskali na Brest in Mateno. Kmetu Modicu iz Matene so vzeli 7 glav živine in dva voza hrane. Njegovemu bratu Jožetu so izpraznili shrambo in hlev ter mu vzeli tudi konje. Manj je bila z oskrbovanjem obremenjena Iška Loka. Pri teh oskrbovalnih pohodih se že vidijo sledi dejavnosti gospodarske komisije pri rajonskem odboru, ki jih je določala in usmerjala.<a class="link_ref" href="op.html#ftn.572" title="572J. Klemenčič Revolucija na Igu o.c. str. 95."><sup>572</sup></a></p><p>V prvih dneh novembra se je končala velika italijanska ofenziva in general Robotti <span class="pagebreak" id="pb.182">182</span>je 5. novembra izdal posebno dnevno povelje, v katerem je zopet hvalisavo poveličeval uspeh ofenzive:</p><blockquote class="quote"><p>»… vaš napor, skupni napor je trenutno končan. Očistili ste celotno ozemlje, vedno podeč pred seboj partizane, ki se vam nikoli niso upali postaviti nasproti. Zadovoljen sem z vašim delom.« </p></blockquote><p>Sledijo podatki o uspehih, ki naj bi jih dosegli. V bojih naj bi padlo 1807 partizanov, 847 naj bi jih ujeli in ustrelili, 1625 pa se naj bi jih predalo z orožjem v roki. V celoti naj bi iz partizanskih vrst izločili 4279 borcev. Z ranjenci, tako ocenjuje Robotti, naj bi imeli partizani okoli 7000 izgub.<a class="link_ref" href="op.html#ftn.573" title="573IZDG F 662III9  1942 nov. 5."><sup>573</sup></a> Ne glede na to, da so ocenjene številke pretirane, je vsekakor res, da so imele partizanske enote in civilno prebivalstvo v ofenzivi velike žrtve. Toda okupator ni dosegel svojega osnovnega cilja: ni uničil partizanske vojaške sile niti zatrl narodnoosvobodilnega gibanja in OF. Partizanske enote so bile številčno res prizadete, toda ostale so očiščene nezanesljivih pripadnikov, njihova živa sila je bila v večini ohranjena. Po reorganizaciji so bile kmalu spetsposobne za nove ofenzivne boje. Tudi OF je kljub izgubi mnogih aktivistov, ki so bili umorjeni, zaprti ali internirani, počasi premagala poofenzivne težave. Da so se zacelile rane, je bil pač potreben čas. Ofenziva je prinesla nastanek oboroženih enot vaških straž, ki so se priključile okupatorju v boju proti narodnoosvobodilnemu gibanju. Njen nastop pa je, lahko rečemo, pospeševal tudi notranjo moč in trdnost OF ter vztrajnost in požrtvovalno dejavnost njenih pripadnikov.</p><p>V bistvu neuspela na veliko organizirana ofenziva je imela verjetno posledice tudi v spremembah na italijanski strani. Že ob njenem vrhuncu je konec avgusta odšla divizija sardinskih grenadirjev, od takrat do konca italijanske okupacije pa je v Ljubljanski pokrajini ostala divizija alpskih lovcev, ki je bila primernejša za boj proti partizanom. Neuspeh je pripeljal tudi do menjave v poveljstvu 11. armadnega zbora. Na mesto Robottija, ki je bil »povišan« na mesto poveljnika 2. armade, je sredi decembra prišel general Gastone Gambara, ki je nato v boju proti partizanom uporabljal nekoliko drugačno taktiko.<a class="link_ref" href="op.html#ftn.574" title="574Prim. M. Mikuž NOB 2 o.c. str. 175."><sup>574</sup></a></p><p>Partizani na krimsko-mokrškem območju so z navzočnostjo in dejavnostjo tudi po končani ofenzivi vznemirjali okupatorja. Še posebej je narasla temperatura, kadar so se na njem poleg Notranjskega odreda zadrževale tudi druge, večje enote: Šercerjeva ali Tomšičeva brigada ali celo obe hkrati.<a class="link_ref" href="op.html#ftn.575" title="575IZDG F 671Hl  1942 nov. 22. in 23."><sup>575</sup></a> V novembru je imela Šercerjeva brigada več bojev na tem območju. Zaradi tega so bile tudi okupatorjeve enote še vedno zelo napadalne. Med očiščevalnim pohodom na Krim so Italijani sredi novembra odkrili <span class="pagebreak" id="pb.183">183</span>več partizanskih skladišč in barak ter jih uničili. Pri čiščenju doline Iške jih je 1. četa Notranjskega odreda zavrnila. Pri tem so imeli partizani po italijanskem viru enega mrtvega, Italijani pa ranjenca.<a class="link_ref" href="op.html#ftn.576" title="576IZDG F 671II2  1942 nov. 16. F 670I  1942 nov. 16."><sup>576</sup></a> Med čiščenjem v okolici Tomišlja, ko so Italijani odkrili tiskarno nad Anzelcom, so 21. novembra uničili dve baraki blizu Podkraja in zaplenili tudi razne dokumente. Partizani, ki so bili o tem obveščeni, so postavili zasedo in napadli oddelek, ki je vozil plen. Italijani so imeli v spopadu 5 mrtvih in 7 ranjenih, preostali so zbežali proti Brestu. Pri tem so partizani po naključju ubili kmeta Janeza Lenarčiča iz Tomišlja, ki se je z vozom iz Jezera vračal domov.<a class="link_ref" href="op.html#ftn.577" title="577IZDG F 670I  1942 nov. 29. F 692I6  1942 nov. 29. A Kumše o.c. str. 967."><sup>577</sup></a></p><p>Italijani so proti koncu novembra napadli Šercerjevo brigado na Mokrcu iz Iške vasi, Krvave peči in Zapotoka. Po celodnevnih bojih, v katerih so imeli Italijani 7 mrtvih in 4 ranjence, partizani pa 2 mrtva in 6 ranjencev, se je brigada spustila proti Turjaku, kjer je nato 15. decembra neuspešno napadla postojanko vaške straže v Škocjanu (Staro Apno) in se nato spet vrnila na Mokrec.<a class="link_ref" href="op.html#ftn.578" title="578Prim. M. Mikuž NOB 2 o.c. str. 174 sl."><sup>578</sup></a></p><p>Belogardistične <span style="font-style:italic">Vesti</span> so konec novembra sporočale, da partizani v neposredni okolici Ljubljane in podkrimskih vaseh delujejo povsem nemoteno. Vasi Orle, Rudnik, Črna vas, Iška Loka, Iška vas, Ig, Strahomer in Brest ter druge so dejansko v rokah partizanov. Na Igu je sicer italijanska posadka, ki pa ponoči ne more preprečiti partizanskih akcij. Ti se še vedno oskrbujejo s hrano z rekvizicijami po vaseh. Tega nihče ne prijavlja, ker se prizadeti bojijo maščevanja partizanov.<a class="link_ref" href="op.html#ftn.579" title="579IZDG F 110 AII f 59669 Vesti  1942 nov. 25."><sup>579</sup></a></p><p>Tudi v decembru so na ozemlju podkrimskih vasi sledili manjši spopadi, ker je okupator pogosto patruljiral. Tako naj bi se posadka na Igu na pohodu po Mokrcu spopadla s partizani v začetku decembra. 9. decembra so Italijani skupaj z vaško stražo iz Borovnice napadli tabor Riharjeve čete v Moravki. Stražar je opazil sovražnika tik pred taborom. Presenečeni partizani so se morali umakniti. Preden so pripravili protinapad, so Italijani tabor požgali in hrano uničili.<a class="link_ref" href="op.html#ftn.580" title="580IZDG F 110 AII  Vesti z 1942 dec. 2. F 110 AIII  1942 dec. 9. in 10. A. Kumše o.c. str. 98."><sup>580</sup></a> Zanimiv je bil tudi spopad v Brestu 14. Decembra – italijanska patrulja pod vodstvom podporočnika Ezia Roncattija je zvečer postavila zasedo pri »nevarnem uporniku Matiji Škraba«. Pri tem so jo napadli partizani, ki so streljali iz dveh bližnjih hiš. Italijani so imeli mrtvega vojaka, podporočnik pa je bil ranjen. Tudi partizani, ki so se po napadu umaknili, so imeli ranjence. To je ugotovila nova italijanska patrulja, ki je dva dni pozneje zaradi napada ponovno prišla v vas.<a class="link_ref" href="op.html#ftn.581" title="581IZDG F 670I  1942 dec. 15. F 671II3  1942 dec. 15. F 668V  1942 dec. 15. F 159I Notiziario informativo  1942 dec 18."><sup>581</sup></a></p><p><span class="pagebreak" id="pb.184">184</span>Med vojaškimi dogodki v tem času lahko omenimo še napad skupine partizanov na večjo patruljo čete 2. bataljona alpskih lovcev ponoči 17. decembra v samem Igu.<a class="link_ref" href="op.html#ftn.582" title="582IZDG F 159I  1942 dec 21."><sup>582</sup></a> Le tri dni pozneje je italijanska patrulja, ki je šla iz postojanke na Igu, v gozdu pri Strahomeru zajela neoboroženega partizana, ki ga je po zaslišanju takoj ustrelila (passato per le armi).<a class="link_ref" href="op.html#ftn.583" title="583IZDG F 670I Notiziario informativo  1942 dec. 20. F 667 aVII7  1942 dec. 24."><sup>583</sup></a></p><p>Nato je sledil krajši premor brez večjih spopadov. Od februarja 1943 dalje so partizanske enote z vedno večjo silovitostjo prehajale v novo ofenzivo. Toda, če je na območju podkrimskih vasi vse do konca leta 1942 boj potekal le proti Italijanom, se je od takrat naprej vse do kapitulacije Italije narodnoosvobodilno gibanje znašlo pred dvojnim sovražnikom: okupatorjem in vaško stražo (Milizia volontaria anticomunista – MVAC).</p></div><div class="ss3" id="index-body.1_div.2_div.4_div.6"><h3><span class="head">Začetki izdajstva, idejno razslojevanje, nastanek vaških straž (MVAC) in njihova dejavnost </span></h3><p>Ko se je aprila 1941 po italijanski okupaciji vodstvo SLS pod vodstvom dr. Marka Natlačena, ki so se mu priključili visoki cerkveni krogi s škofom dr. Rožmanom in nekateri drugi meščanski veljaki, odločilo za sodelovanje z italijanskimi oblastmi, se je začela njihova pot v kolaboracijo. Pot slovenske delegacije v Rim in njena poklonitev Mussoliniju ter zagotavljanje lojalnosti fašistični državi je vsekakor mogoče oceniti za prvi korak v tej smeri. Odpor proti okupatorju je od istega dne dajala in vodila samo OF, ki je nato v juliju prešla v oborožen boj in tako povezovala svobodoljubne sile slovenskega naroda. V narodnoosvobodilno gibanje se je vključilo tudi veliko nekdanjih pripadnikov Slovenske ljudske stranke (SLS). Veljaki SLS, ki so ostali v Ljubljanski pokrajini in so se imeli za demokratično večinsko izvoljene narodne predstavnike, so se hkrati s predstavniki stare JNS – ti so kmalu nato krenili po svoji poti – odločili proti boju z okupatorjem oziroma za čakanje. Da bi slovenski narod ohranili pred žrtvami in obdržali ugodnejši okupacijski režim v Ljubljanski pokrajini, kamor so se zatekali begunci izpod nemške okupacije, so se opredelili za sodelovanje z Italijani – po drugi strani pa so ustvarjali svojo, poleg politične, ilegalno vojaško organizacijo, ki naj bi ob koncu okupacije s priključitvijo zavezniškim invazijskim silam stvar pripeljala do zmage.</p><p>Voditelji SLS s svojimi zavezniki so torej že od vsega začetka nasprotovali OF in se tajno organizirali za boj proti njej. V povezavi s tem so oživili dejavnost Slovenske legije, ki je poleg vojaške kmalu opravljala tudi politične in obveščevalne naloge (JNS <span class="pagebreak" id="pb.185">185</span>je po ločitvi organizirala svojo Sokolsko legijo, ki pa v podkrimskih vaseh ni dobila podpore). Do konca leta 1941 je bila Slovenska legija s svojimi osnovnimi celicami razširjena že po vseh občinah Ljubljanske pokrajine. Njeni člani so morali priseči, da bodo zvesto delovali po programu za svobodo in samostojnost slovenskega naroda, da ne bodo nikoli izdali tajnosti organizacije, njenega obstoja, dela in njenih članov. Vse bolj se je organizirala in se neposredno vključevala v boj proti OF in NOB. Tudi vaške straže niso zrasle iznenada, nastajale so v sporazumu z vodstvom Slovenske legije kot javna vojna formacija in postale del italijanskega vojaškega sistema v Ljubljanski pokrajini.<a class="link_ref" href="op.html#ftn.584" title="584T. Ferenc Ljudska oblast I o.c. str. 530 Svoboda v razvalinah. GrčariceTurjakKočevje. Ured. F. Grum  S. Pleško Cleveland 196..."><sup>584</sup></a> Moštvo so dobivale iz vrst članov nekdanjih Slovenskih fantov, prosvetnih društev, pripadnikov katoliške akcije (KA) in drugih. Kmalu po novem letu 1942 so se v škofiji začeli sestanki, ki so pripeljali do sklepa, da bo samo oboroženi boj pod okriljem okupatorja slovensko ljudstvo obvaroval pred nevarnostjo komunizma, ki jo predstavljata OF in narodnoosovobodilno gibanje pod vodstvom KPS. Politični in vojaški polet narodnoosvobodilnega boja sta dejavnost nasprotnikov OF še povečali. Na terenu so se pojavljali organizatorji, ovaduhi so italijanskim oblastem ovajali pristaše OF in v sredini maja 1942, ko je začelo nastajati in rasti osvobojeno ozemlje, so začele tajno nastajati prve enote vaških straž. Že 14. maja je v Loškem Potoku nastala prva belogardistična skupina 14 članov, ki jih je vodil kaplan Leopold Puhar, za njo pa še v Dobrunjah pri Ljubljani oziroma pri Sv. Urhu in še drugje. Prvi dve so partizani z odločnim nastopom zatrli, potem ko jih je odkrila VOS.<a class="link_ref" href="op.html#ftn.585" title="585Prav tam str. 349."><sup>585</sup></a></p><p>V juniju so se zvrstili dogodki, ki so pripeljali do italijanskega priznanja oboroženih oddelkov vaških straž, kar je general Roatta predvideval že 8. junija, potem ko so se dr. Natlačen, ljubljanski župan dr. Jure Adlešič in duhovni vodja stražarjev dr. Lambert Erlich s spomenicami trudili za njihovo ustanovitev.<a class="link_ref" href="op.html#ftn.586" title="586F. Saje Belogardizem Ljubljana 1951 str. 245 sl. T. Ferenc o.c. str. 389."><sup>586</sup></a> Ko je general Leon Rupnik nasledil Adlešiča na županskem mestu, se je že pred 12. junijem z generalom Robottijem pogovarjal o njihovi ustanovitvi.<a class="link_ref" href="op.html#ftn.587" title="587Prim. IZDG F 662 aVII316  1942 jun. 12."><sup>587</sup></a> Z vsem tem se je nedvomno strinjal tudi škof dr. Rožman. V svoji septembrski spomenici visokemu komisarju je vsebino zaključil z besedami:</p><blockquote class="quote"><p>»Prepričan sem, da ne bi bilo težko najti načina, ki bi omogočil izvedbo zgoraj označenega programa, ne da bi pri tem trpeli interesi kraljevine Italije najmanjšo škodo; nasprotno v izpolnitvi teh želja bi bila garancija, da se bodo lojalni elementi znatno ojačali, da se bo sožitje pod novim gospodarjem pokrajine in njenim narodom poglobilo in da bodo tudi brez težav mogle iz <span class="pagebreak" id="pb.186">186</span>samega naroda ven zrasti sile, ki bodo pripomogle k splošnemu pomirjenju pokrajine.« <a class="link_ref" href="op.html#ftn.588" title="588IZDG F 110 A f 70111  1942 sept. 26."><sup>588</sup></a></p></blockquote><p>Od začetka julija so se začeli pojavljati prvi znaki sodelovanja med italijanskimi vojaškimi enotami in še ilegalnimi oboroženimi skupinami vaških straž. Sredi meseca, neposredno pred začetkom ofenzive, je okupator izročil orožje prvi skupini vaške straže pri Šentjošt nad Vrhniko. Vaške straže kot oborožene sile za skupni boj z okupatorjem proti partizanom in narodnoosvobodilnemu gibanju so bile gotova stvar; postale so sestavni del italijanskega okupacijskega sistema v Sloveniji.<a class="link_ref" href="op.html#ftn.589" title="589Svoboda v razvalinah o.c. str. 26. T. Ferenc Ljudska oblast I str. 530."><sup>589</sup></a> Čeprav sta vojno in notranje ministrstvo dala soglasje za ustanavljanje vaških straž – Milizia volontaria anticomunista (MVAC) – šele 1. avgusta 1942. Že med italijansko ofenzivo so začele rasti njihove nove postojanke (npr. v Begunjah pri Cerknici) tudi v jedrih nekdanjega svobodnega ozemlja. Med ofenzivo se je tudi zloglasni Štajerski bataljon pod Gorjanci preimenoval v »Legijo smrti« in je v zvezi s tem izšel znani propagandni letak z naslovom Samoobramba, iz katerega spoznamo neposredne cilje njenega boja.</p><p>Konec leta 1942 so bile postojanke vaških straž že v 71 krajih, v katerih je bilo okoli 4000 mož, do konca avgusta 1943 pa je njihovo število doseglo blizu 6050 mož. Proti koncu italijanske okupacije je število morda nekoliko upadalo ali vsaj ni več naraščalo. Poleg ustanavljanja vaških straž – ob Slovenski legiji, ki je ostajala v tajnosti – so razvili zelo dejavno propagando za ustvarjanje t. i. Narodne straže, ki naj bi bila protiutež OF. O njeni vsebini in načinu organiziranja pod vodstvom Slovenske legije nazorno govorijo navodila o njenem organiziranju. O namenu organizacije navodilo piše: </p><blockquote class="quote"><p>»Potreba je pa ustanoviti tudi splošno organizacijo, v katero se bodo vključile vse množice našega ljudstva, da postavimo protiutež zoper komunistično OF in da pripravljamo ljudi na naloge osvoboditve slovenskega naroda, ko bo prišla ura.« </p></blockquote><p>Narodno stražo so smeli ustanavljati samo člani Slovenske legije v obliki desetin; imela naj bi moške in ženske oddelke. Vsak član je moral priseči, da bo zvest član Narodne straže in da bo delal po navodilih vodstva za dobrobit slovenskega naroda, se boril proti njegovim nasprotnikom in vedno hranil zaupane tajnosti.<a class="link_ref" href="op.html#ftn.590" title="590F. Saje o.c. str. 699 sl. Bela knjiga Ljubljana 194 str. 86 sl. IZDG SD F 120II  Navodila za ustanavljanje Narodne straže."><sup>590</sup></a> Koliko se je razširila v podkrimskih vaseh, ni mogoče ugotoviti, vendar bi lahko trdili, da je obstajala.</p><p>Tudi v podkrimskih vaseh so že od vsega začetka obstajale narodnoosvobodilnemu boju nasprotne sile, katerih jedro je bilo predvsem iz vrst nekdanje klerikalne <span class="pagebreak" id="pb.187">187</span>stranke. Vezni člen je tudi tu bila spolitizirana duhovščina, ki so jo v to smer potiskali tudi škofovi napotki in izjave (pokorščina škofu); župniki Janez Klemenčič na Igu, Jože Murn v Tomišlju in Ciril Milavec v Želimljah, ki je velik del okupacije preživel na Igu, so imeli pri organizaciji teh sil v podkrimskih vaseh pomembno vlogo. Lokalne organizatorje Slovenske legije moramo vsekakor iskati tudi med predstavniki klerikalne občinske uprave. Njihovi pristaši so bili zlasti člani Slovenskih fantov, cerkvenih odborov in prosvetnih društev. Vaškim aktivistom OF je sicer do spomladi 1942 uspelo pridobiti vsaj kot simpatizerje večino prebivalstva, tudi številne zelo verne sovaščane. Aktivisti in člani TOOF so postajali tudi člani cerkvenih odborov in ključarji. Tudi tisti, ki so odklonili sodelovanje v OF, so se obnašali povsem lojalno in nihče izmed njih ni ovadil aktivista, ki ga je hotel pridobiti (sprva zlasti za »mesečno liro« ali posojilo svobode). Ko je sredi maja 1942 podkrimske vasi zajela ljudska vstaja, se je vanjo vključila velika večina prebivalstva in skoraj vsi moški so bili pod orožjem.<a class="link_ref" href="op.html#ftn.591" title="591Izjava Janeza Japlja avtorju  1988 febr."><sup>591</sup></a></p><p>Domači župniki so vseeno vsaj od konca leta 1941 začeli z najožjim krogom cerkvi najbližjih ljudi ustvarjati mrežo svoje organizacije. Že v novembru je npr. tomišeljski župnik v razgovoru z rajonskim sekretarjem Matijo Škrabo jasno pokazal svoje OF nasprotno stališče. Ižanski župnik je že maja 1942 organizirano delal za OF nasprotne sile.<a class="link_ref" href="op.html#ftn.592" title="592Prim. J. Klemenčič o.c. str. 61."><sup>592</sup></a> Tudi organizacijo Slovenske legije, oziroma njenih osnovnih celic, se je lahko slutilo že v prvih mesecih leta 1942, ki so že bile izpričane na Igu, Tomišlju, Mateni, Brestu, Vrbljenah, Strahomeru, na Golem in v Škriljah. Oba primera obsodbe in usmrtitve pripadnikov Slovenske legije Janeza Mrkuna in Jožeta Razpotnika kažeta, kako daleč je posegla njena organizirana dejavnost že do zgodnje pomladi tega leta. Belogardistični vir je neposredno za tem v povezavi z Mrkunom zapisal: »Prijeli so ga 16. maja, ko (so) prišli na Ig (to je tistega dne, ko naj bi bila v podkrimskih vaseh birma in naj bi ujeli škofa Rožmana, a je bil opozorjen). Ker ni hotel izdati svojih tovarišev in kje se skriva orožje, so ga mučili … in ubili.«<a class="link_ref" href="op.html#ftn.593" title="593IZDG F 110 AII f 59741  1942 maj 18. Že od zgodnje pomladi je postajala dejavnost proti NOB vedno bolj organizirana tudi obv..."><sup>593</sup></a> Tudi med dekleti, ki so se družila z Italijani in so jih partizani ob osvoboditvi Iga za kazen in svarilo postrigli, je bila izdajalka, ki je po begu v Ljubljano sporočila italijanskim oblastem vse, kar je vedela o dogajanju na Igu.<a class="link_ref" href="op.html#ftn.594" title="594IZDG F 14 (Visoki komisariat)  konvolut Vida Tekavec  1942 maj 29. posebej grožnje zaradi njenih proitalijanskih čustev ( i ..."><sup>594</sup></a></p><p>Po osvoboditvi podkrimskih vasi v maju je nastala neke vrste poslanica, ki je kazala na organizirano dejavnost OF nasprotnih sil. Podpisali so jo »ljudje, ki želijo <span class="pagebreak" id="pb.188">188</span>red« in poslali generalu Robottiju; napisana naj bi bila v Škofljici. Zaradi vsebine in značilnosti jo v prevodu navedemo:</p><blockquote class="quote"><p>»Ekselenca. Želimo obvestiti vašo ekselenco o dogodkih na Igu itd. Oprostite, če ne pišemo v popolni italijanščini. <br/>1) Partizanov, ki so napadli karabinjersko postojanko na Igu, je bilo 18, ne več: vsi so tujci, ne domačini, ki so pridni in miroljubni kmetje. <br/>2) S prihodom (italijanskih) oboroženih sil na Ig je bil odpravljen neljubi pripetljaj: partizani so se umaknili v gozdove, domačini, ki so v strahu zavoljo represalij (streljanje, požigi hiš) pobegnili v hribe, bi se v kratkem času vrnili domov. <br/>3) Kot posledica nepričakovanega odhoda oboroženih sil z Iga v Ljubljano so se partizani vrnili in na vse načine ustrahujejo ljudstvo; razmere so sedaj tam za ljudi neznosne. Ubogo ljudstvo je v velikem strahu pred tujimi teroristi in pred maščevanjem italijanskih oblasti. <br/>4) Nujno je treba izdati oklic, naj se ljudstvo vrne na domove in zagotoviti varnost; tujo teroristično skupino je v dobro našega ljudstva takoj pregnati. <br/>5) Čuli smo, da je partizanskih borcev okoli 600, pasivnih pripadnikov je okoli 1000; vsi drugi so le od partizanov ustrahovani elementi. <br/>Nedvomno se mora v tej situaciji v kratkem času vzpostaviti red s sistematičnim obkoljevanjem, vendar naj se ne izvajajo represalije nad nedolžnim in ustrahovanim ljudstvom, naj se ne požigajo hiše itd. <br/> Prosimo vašo ekselenco za ljudstvu koristne in odločne taktične odločitve …« <a class="link_ref" href="op.html#ftn.595" title="595IZDG F 667II1  1942 maj 19. da gre za dopis generalu Robottiju je razvidno iz pripombe ki jo je na akt pripisal polkovnik Ga..."><sup>595</sup></a></p></blockquote><p>Besedilo, ki ga lahko označimo vsaj za poziv italijanskim vojaškim oblastem, naj strogo ukrepajo proti pristašem OF in partizanom, seveda ni nastalo na Škofljici ampak na Igu, kar nedvomno kaže njegova vsebina. Pri tem je vloga župnika Klemenčiča razvidna iz pripombe načelnika štaba 11. armadnega zbora polkovnika Galla na samem aktu, ki se neposredno veže nanj (il parroco di Studenec). Verjetno je pri nastanku besedila sodeloval tudi tomišeljski župnik Murn, za katerega je znano, da je dobro obvladal italijanščino. Italijanski viri govorijo o ovaduhih in celo o izredno verodostojnem zaupniku. Vsekakor daje akt osnovo za domnevo, da so bili tudi med njegovimi avtorji.<a class="link_ref" href="op.html#ftn.596" title="596F. Saje o.c. str. 557 sl."><sup>596</sup></a></p><p>Nič manj značilen ni v tem pogledu tudi ukaz poveljnika sardinskih grenadirjev generala Orlanda vsem poveljnikom enot, ki so 22. maja sodelovale pri osvojitvi Iga. V njem je – sklepamo, da tudi po župnikovem posredovanju – zapovedoval, naj poskrbijo <span class="pagebreak" id="pb.189">189</span>za to, da se lastnikom na Igu vrne vse blago in živina, kar so ob tej priložnosti naropali italijanski vojaki. Če bi bili lastniki naropanega blaga odsotni, naj blago izročijo župniku na Igu. Če naropanega blaga ni več, ga je treba plačati do zadnjega centezima. Poveljniki enot (major Fernardo Carignani, kapetana Caprari in Ranzi ter poročnika Spalletti in Rossi) so za izvajanje ukaza disciplinsko in administrativno odgovorni.<a class="link_ref" href="op.html#ftn.597" title="597IZDG F 667II1  1942 maj 24. J. Klemenčič o.c. str. 73 sl."><sup>597</sup></a> Umestno je vprašanje, kakšne so bile protiusluge župnika Klemenčiča, da je komandant divizije tako hitro in odločno ukrepal v korist njegovih faranov. Odgovor morda lahko najdemo v italijanskih vojaških aktih, ki govorijo o verodostojnem viru, ki je že pred ofenzivo italijanskim oblastem poročal o partizanih in njihovih enotah na območju Krima in Mokrca.<a class="link_ref" href="op.html#ftn.598" title="598F. Saje o.c. str. 521 sl. 557 prim. besedilo o partizanskih bojih. Obveščevalec vreden največjega upoštevanja ki ga omenja g..."><sup>598</sup></a></p><p>Na isto pot so polagoma šli, hoteli ali ne, tudi nosilci občinskih upravnih funkcij. V Tomišlju to velja zlasti za občinskega tajnika Janeza Benka, ki je nato postal poveljnik belogardistične čete na Igu; na Igu gre verjetno za župana Merzela, občinskega tajnika Krašnjo in občinskega uradnika,<a class="link_ref" href="op.html#ftn.599" title="599F. Saje o.c. str. 557."><sup>599</sup></a> ki so se nato vključili v akcijo za osvoboditev internirancev, da bi stopili v vaško stražo. Tudi zunanji organizacijski posegi v podkrimski svet so sledili že zgodaj. Še pred požigom vasi Škrilje in Golo v marčni italijanski ofenzivi je Slovenska legija sem poslala posebnega kurirja z nalogo, da opozori tamkajšnje ljudi na morebitne posledice vključevanja v OF, vendar je bila njegova pot neuspešna, ker je večina prebivalcev teh krajev simpatizirala s partizani in jih podpirala.<a class="link_ref" href="op.html#ftn.600" title="600IZDG F 120II   Zapis Zbrani podatki iz ižanske okolice."><sup>600</sup></a></p><p>Po ponovni pokoritvi Iga in še pred začetkom velike italijanske ofenzive se je tudi v podkrimskih vaseh vse bolj kazala dejavnost proti narodnoosvobodilnemu gibanju. O dejavnosti in organiziranosti Slovenske legije v tem času že govorijo belogardistična poročila. V začetku julija 1942, v času, ko so partizani napadli Ig in ko so izvedli delno mobilizacijo na območju od Pijave Gorice do Škrilja in Golega, je prva številka belogardističnih <span style="font-style:italic">Vesti</span> poročala, da so z nasilno odpeljanimi fanti vzpostavili zvezo.<a class="link_ref" href="op.html#ftn.601" title="601IZDG F 110 AI Vesti št. 1 f 59223  1942 jul. 7."><sup>601</sup></a> Nekaj dni mlajše je sporočilo nekega od partizanov mobiliziranega pristaša Slovenske legije iz ljubljanske okolice. Med drugim v njej pravi:</p><blockquote class="quote"><p>»Ne bodite v skrbeh za nas … Dobro se zavedamo, komu smo prisegli in bomo to prisego držali. Mi tudi v hribih vršimo svoje poslanstvo in se tajno <span class="pagebreak" id="pb.190">190</span>organiziramo. Ne čudite (se), če bo tu ali tam padel kak vodilni partizan iz tega ali onega oddelka. Skušajte nam oskrbeti seznam najbolj zagrizenih partijcev po drugih krajih, ker naša roka že daleč sega. Apeliramo na ljubljansko vodstvo, da delate skrajno previdno in s podvojeno silo … Vse drugo bomo po možnosti delali po vaših navodilih … Bratski pozdrav vsem legionarjem.« <a class="link_ref" href="op.html#ftn.602" title="602Prav tam f 59233  1942 jul. 11."><sup>602</sup></a></p></blockquote><p>Še pred ofenzivo so vsekakor postali številnejši tudi posamezniki iz obravnavanih vasi, ki so se vključili v organizirano delo. Prav zaradi take dejavnosti so bili na udaru NZ in partizanov bratje Anton, Franc in Alojz Stražišar iz Matene. Iz strahu pred njimi so le-ti prosili Italijane za zaščito. Visoki komisariat je od kvesture in od poveljstva karabinjerjev ter tudi drugih institucij zahteval poročilo o njihovi moralni, politični in kazenski preteklosti. Šele po teh poročilih je ukrepal za njihovo varnost, ker so jim komunisti grozili s smrtjo. Vsi trije so bili nato res internirani.<a class="link_ref" href="op.html#ftn.603" title="603IZDG F 168II2  1942 jul. 11.  sono gravamente minacciati di morte da elementi comunisti per i loro sintimenti a noi favorevo..."><sup>603</sup></a> Značilno je, da so <span style="font-style:italic">Vesti</span> tudi ustreljene odbornike TOOF z Bresta in Tomišlja označile kot »najboljše fante«, med katerimi je bil le eden pripadnik OF, in so za vso skupino trdile, da so bili »povečini naši« in da so jih partizani imenovali za »vaške sovjete«.<a class="link_ref" href="op.html#ftn.604" title="604IZDG F 110 AI Vesti št. 18 f 59253  1942 jul. 23. prav tam Vesti št. 19 f 59255  1942 jul. 23."><sup>604</sup></a> Seveda gre v resnici za aktiviste OF, ki so deloma izšli iz vrst nekdanjih prosvetnih društev in religioznih družin. Stanje, kakršno je nastalo po ofenzivi v podkrimskih vaseh, ko je ob vseh strahotah okupatorjevega nasilja med ljudmi upadel zanos iz časa ljudske vstaje, je omogočilo pospešeno dejavnost OF nasprotnih sil. Požgana in ustrahovana dežela je postala zorana njiva najprej za njihov politični in nato tudi za vojaški nastop. Že ob koncu avgusta so predvidevali ustanovitev vaške straže na Igu, ker se jim je tam zdela zelo potrebna, zlasti glede na celotno mrežo njihovih postojank ob južnem obrobju Ljubljane, ki naj bi jo oddvojili od partizanskega ozemlja. <span style="font-style:italic">Vesti</span> so tedaj zapisale:</p><blockquote class="quote"><p>»Na Igu je samo 9 karabinjerjev in 20 vojakov, dočim je v bližini Iga gotovo nad 100 partizanov. Prav lahko bi se zgodilo, da bi partizani Ig napadli in ga spet za nekaj časa zavzeli. Zato je vaška straža na Igu zelo potrebna.« <a class="link_ref" href="op.html#ftn.605" title="605Prav tam f 59448 Vesti  1942 avg. 29."><sup>605</sup></a></p></blockquote><p>Toda podkrimske vasi so bile skoraj brez moškega prebivalstva. Eni so bili v partizanih, veliko so jih pobili Italijani, največji del mož pa so odpeljali v internacijo. Prav ti pa so bili potencialni vir za enote vaških straž. Ko so tomišeljski župnik Murn, ižanski župan Merzel, Krašnja in Benko, občinska tajnika na Igu in Tomišlju, ter Karl Franc, občinski uradnik na Igu, septembra zaprosili poveljstvo 71. bataljona črnih srajc za dovoljenje za nošenje orožja, je postopek pripeljal tudi do razgovorov vseh <span class="pagebreak" id="pb.191">191</span>treh župnikov s poveljnikom bataljona. Tu so se dogovorili, da zaradi nameravane postojanke vaške straže na Igu prosijo za izpustitev domačinov iz internacije.<a class="link_ref" href="op.html#ftn.606" title="606F. Saje o.c. str. 558."><sup>606</sup></a> Prva skrb organizatorjev v podkrimskih vaseh je od takrat bila, da dobijo iz italijanskih koncentracijskih taborišč, zlasti z Raba, kjer jih je bilo največ, čimveč internirancev, ki bi jih pritegnili v vaške straže. Od meseca novembra naprej so si še daleč v leto 1943 sledile tozadevne akcije.<a class="link_ref" href="op.html#ftn.607" title="607Prim S. Petelin  Vojko PodpečPreserje o.c. str. 215."><sup>607</sup></a> Pri tem je imela domača duhovščina skupaj z občinsko administracijo najpomembnejšo vlogo. Sestavljali so spiske internirancev, za katere so sodili, da bodo vstopili v vaške straže. Seveda so pri tem delu sodelovala tudi politična vodstva, kar dokazuje poseben seznam internirancev za vojaško formacijo v podkrimskih vaseh, ki ga je pripravil ljubljanski advokat dr. Marijan Zajc. V njem so bili zajeti interniranci iz vasi Ig, Matena, Staje, Vrbljene in Jezero.<a class="link_ref" href="op.html#ftn.608" title="608IZDG F 221V  1942 s.d."><sup>608</sup></a></p><p>Zaradi težkega življenja v taboriščih, še posebej na Rabu, so interniranci hitro fizično in zdravstveno propadali ter je med njimi že pred koncem leta začela kositi smrt (italijanske vojaške oblasti so šele pozno omogočile pošiljanje paketov s hrano). Marsikateri interniranec je zelo trpel tudi psihično, morila ga je skrb za kmetijo, dom, ženo in otroke ter domotožje. Zato je v taborišču na Rabu, kjer so sicer aktivisti OF organizirali pristaše narodnoosvobodilnega gibanja, našla propaganda proti OF zelo ugodna tla.<a class="link_ref" href="op.html#ftn.609" title="609Prim. IZDG F 120III f 71034 sl."><sup>609</sup></a> Že od meseca oktobra dalje so se kazali znaki te dejavnosti. V taborišču samem so nastajali predlogi, da bi italijanske oblasti internirance ponovno preverile: izpustili naj bi zanesljive, zlasti iz krajev, ki jih je okupator med ofenzivo že »očistil«, ostale pa zadržali v taboriščih ali konfinaciji. V oceni stanja v taborišču so trdili, da je del internirancev pripravljen iti v vaško stražo in so predlagali, da je med interniranci veliko »poštenih naših ljudi«, ki komaj čakajo, da se vrnejo domov in bi lahko prijeli za orožje. Vir dobesedno pravi:</p><blockquote class="quote"><p>»O, da bi nas spustili iz internacije in nam dali orožje, da bi šli nad partizane, ki so nas spravili v toliko nesrečo in napravili toliko škode. V enem mesecu ne bi bilo v Sloveniji nobenega partizana več. Tako pa tu čakamo, doma pa komunisti še nadalje more in ropajo.« <a class="link_ref" href="op.html#ftn.610" title="610IZDG F 123III f 71037 in 71038  1942 okt. 7."><sup>610</sup></a></p></blockquote><p>Prošnje za izpustitev internirancev so začeli organizatorji vaških straž pošiljati v novembru 1942; prvo je za Želimlje odposlal župnik Ciril Milavec, tej so sledile še druge.<a class="link_ref" href="op.html#ftn.611" title="611F. Saje o.c. str. 558. sl."><sup>611</sup></a> Naslavljali so jih na poveljstvo 11. armadnega zbora in na poveljstvo 2. armade. <span class="pagebreak" id="pb.192">192</span>Najprej so jih podpisovali župan in občinski tajnik ter lokalni župnik, včasih tudi župnik sam kot npr. prvo prošnjo za Želimlje. Potem ko so že ustanovili postojanko vaške straže na Igu, je prošnje podpisoval njen poveljnik Benko. Prošnje so utemeljevali z obrambo prebivalstva in vasi pred partizani in njihovimi rekvizicijami, po drugi strani pa hkrati tudi s protipartizansko usmerjenostjo in vernostjo prebivalstva oziroma internirancev. Vsaki prošnji je bil priložen seznam internirancev, ki naj bi jih italijanske vojaške oblasti izpustile.<a class="link_ref" href="op.html#ftn.612" title="612RSNZ arhiv Rupnikov proces 3226  1942 nov. 12. v prošnji župnika Milavca za Želimlje piše  è necessario che venga acasa uomi..."><sup>612</sup></a> Prošnje so ponavljali, ker so Italijani za organizatorje prepočasi izpuščali internirance. Vse, ki so bili na seznamih za izpustitev, so namreč po svoji liniji temeljito prerešetali in marsikoga iz spiskov niso izpustili. Zadnje prošnje za izpustitev internirancev so odposlali proti koncu maja 1943 za ljudi z Iga, Tomišlja in Želimelj<a class="link_ref" href="op.html#ftn.613" title="613F. Saje o.c. str. 559."><sup>613</sup></a> in nato še julija za Ig. Interniranci so začeli prihajati domov šele od 9. decembra 1942. Prvi so na ta dan prišli npr. iz Tomišlja Ludvik Ciber, Janez Cimperman, Jože Grum, Anton Japelj, Ciril Kosem, Franc Kraljič, Jože Krašovec, Anton Kumše, Martin Kumše, Janez Lenaršič, Ludvik Lenaršič, Janez Leskar, Franc Milavec, Stanislav Milavec, Anton Modic, Franc Modic, Martin Modic, Anton Tehovnik in Franc Tehovnik.<a class="link_ref" href="op.html#ftn.614" title="614IZDG F 22111 Elenco nominativo degli internati trasferiti in data 8 corrente al XI0 Corpo dArmata PM 46 liberati il 91242. P..."><sup>614</sup></a></p><p>Po vrnitvi prvih internirancev v podkrimske vasi, ki so prišli domov kakor »živi okostnjaki«, so se med prebivalci naglo razširile govorice o trpljenju in umiranju v taboriščih ter povzročile veliko vznemirjenje. V prvi polovici januarja so številni sorodniki internirancev prihajali na poveljstvo italijanske posadke in prosili za njihovo izpustitev.<a class="link_ref" href="op.html#ftn.615" title="615IZDG F 164III  Notiziario informativo 6  1943 jan. 7. prav tam  Notiziario informativo 12  1943 jan. 13. prim. še prav tam  ..."><sup>615</sup></a> Verjetno je to pospešilo odpuščanje internirancev. Sočasno se je začela javna propaganda za vaške straže, ki so jo prej organizirali na skrivaj in tajno.<a class="link_ref" href="op.html#ftn.616" title="616SŠM F 18521  Iz šol. kronike Ig."><sup>616</sup></a></p><p>Že pred sredino decembra 1942, ko so se začeli vračati interniranci, je kot prva nastala postojanka vaške straže na Igu; sedež je imela v mežnariji. Njen poveljnik <span class="pagebreak" id="pb.193">193</span>je postal dotedanji občinski tajnik v Tomišlju Janez Benko.<a class="link_ref" href="op.html#ftn.617" title="617Polkovnik Matija Božič  Branko Predlogi k gradivu za kroniko KS Tomišelj str. 7 Začetna faza boja proti OF ni zrasla šele v ..."><sup>617</sup></a> Prvič so se pripadniki ižanske vaške straže akcije proti partizanom na strani okupatorja udeležili že štiri dni pozneje. Dva stražarja sta namreč sodelovala v patruljni akciji podporočnika Ezia Roncattija v Brestu.<a class="link_ref" href="op.html#ftn.618" title="618Glej op. 173 IZDG F 668V  1942 dec. 16."><sup>618</sup></a> Sekretar partijskega biroja Šercerjevega bataljona Cveto Močnik - Florjan je 30. decembra 1942 v političnem poročilu zapisal: »Bela garda se je sedaj pojavila tudi na Igu, in sicer 60 oborožencev, to so oni, ki so se vrnili iz internacije pod pogojem, da prejmejo orožje.«<a class="link_ref" href="op.html#ftn.619" title="619M. Guček Šercerjeva brigada str. 92."><sup>619</sup></a> Ko se je povečalo število vaške straže na Igu in so se tudi med pripadniki postojanke iz tomišeljske občine okrepile težnje, da sami branijo svoje vasi, se je v marcu 1943 ustanovila dislocirana postojanka tudi v Tomišlju. Posadka, po večini moški iz Tomišlja, je na cvetno nedeljo zasedla šolsko poslopje in ga spremenila v utrdbo. Zazidali so okna in pustili le strelne line in posekali vsa drevesa okoli šole in cerkve.<a class="link_ref" href="op.html#ftn.620" title="620Prim. J. Klemenčič o.c. str. 103."><sup>620</sup></a> Toda želja po postojanki vaške straže v Tomišlju se je začela uresničevati že v novembru 1942 s prvo prošnjo za izpustitev domačih internirancev. Poglavitni organizatorji so bili od Italijanov postavljeni župan (komisar) Jože Modic in občinski tajnik Benko, toda duhovni pobudnik in vodja celotne akcije ter protinarodnoosvobodilnega boja je bil župnik Murn. Uradno in v imenu občine so poveljstvo 11. armadnega zbora zaprosili za izpustitev v seznamu navedenih oseb iz internacije. Kot motiv za izpustitev so navedli ustanovitev protikomunističnih skupin v Tomišlju, Brestu, Vrbljenah in Strahomeru, češ da so vasi popolnoma nezavarovane in povsem izpostavljene partizanom (vir pravi »komunističnim razbojnikom in morilcem«). Na dveh prošnji priloženih seznamih internirancev na Rabu in v Gonarsu, ki naj bi jih izpustili, je bilo 98 mož: 25 iz Tomišlja, 35 iz Vrbljen, 20 iz Bresta in 18 iz Strahomera.<a class="link_ref" href="op.html#ftn.621" title="621RSNZ arhiv Rupnikov proces f 322630  1942 nov. 21. Iz Tomišlja so bili Ludvik Ciber Ivan Cimperman Anton Fister Jože Grum An..."><sup>621</sup></a> Prošnjo sta podpisala župan in tajnik, župnik je prošnjo z lastnoročno <span class="pagebreak" id="pb.194">194</span>napisanim priporočilom podprl; na seznam je, tako sodimo, načelnik štaba armadnega zbora polkovnik Gallo pripisal, da je vse treba nujno izpustiti za vaško stražo (da liberare per MVAC, urgente).<a class="link_ref" href="op.html#ftn.622" title="622Prav tam za internirance na seznamih je rečeno I sottoscritti dichiarono che persone nominate nellelenco aggiunto non hanno ..."><sup>622</sup></a> Povsem podobna prošnja je za izpustitev internirancev iz taborišča Monigo na isti naslov sledila tudi 6. januarja 1943. Toda poleg že navedenih vasi so pritegnili še vasi Lipe in Jezero, ki sta tudi sodili v tomišeljsko občino. Podpisniki prošnje so bili isti, župnik pa je prošnji dodal že zgoraj navedeno priporočilo.<a class="link_ref" href="op.html#ftn.623" title="623IZDG F 742II  1943 jan. 6."><sup>623</sup></a> Novo nastala postojanka je bila v veliki meri delo župnika Murna, ki se je zelo trudil, da so domačini prihajali iz taborišč. Z nastankom postojanke se je z Iga preselil v svojo faro. Tudi potem ko je bila postojanka v Tomišlju že postavljena, so predstavniki tomišeljske občine še konec maja zopet prosili poveljnika 11. armadnega zbora, da bi izpustil na spisku navedene internirance domov, ker jih nujno potrebujejo za oborožene protikomunistične skupine v svojih vaseh. Poleg župana in župnika sta prošnjo podprla oziroma podpisala še italijanski zvezni oficir Angelo Pucinelli in poveljnik ižanske postojanke Benko.<a class="link_ref" href="op.html#ftn.624" title="624Belogardistični poveljnik na Igu Benko je tedaj prvič izrecno izjavljal da želijo stopiti v MVAC Si certifica che le persone..."><sup>624</sup></a></p><p>Poveljnik tomišeljske postojanke je postal Anton Skubic iz vasi Drage pri Višnji Gori, za njim je prevzel poveljstvo Franc Frakelj - Peter Skalar, poznejši črnorokec in domobranski krvnik na Barju.<a class="link_ref" href="op.html#ftn.625" title="625IZDG F 742II4  1943 april 26. ZB Ig Izjava Joži Jalen prim. RSNZ F 30122ZAX str. 794 sl. Prim. F. Grum  S. Pleško Svoboda v ..."><sup>625</sup></a></p><p>Iz strateško operativnih vzrokov so v prvi polovici julija 1943 vzpostavili še novo dislocirano postojanko v Pijavi Gorici. V njej so bili stražarji iz ižanske posadke, ki se je močno povečala. Domačini namreč niso bili navdušeni za vaško stražo.<a class="link_ref" href="op.html#ftn.626" title="626J. Klemenčič o.c. str. 103."><sup>626</sup></a> Poveljnik <span class="pagebreak" id="pb.195">195</span>ižanske postojanke je neposredno po tem dogodku ponovno zaprosil za izpustitev novih internirancev (po seznamu), ker je želel dopolniti moštvo na Igu, Tomišlju in Pijavi Gorici. Prošnjo so podpisali oziroma priporočili župan Merzel, župnik Klemenčič, poveljnik italijanske posadke na Igu stotnik R. Carlo in poveljnik tamkajšnjih karabinjerjev T. D'Antoni.<a class="link_ref" href="op.html#ftn.627" title="627IZDG F 743II24  1943 jul. 14. Pripombi obeh sta naslednji (po vrstnem redu) Si da parere favorevole pel rientro dai campi di..."><sup>627</sup></a> Do tega časa, ko je bila vaška straža že v polnem zamahu, so ob vsem južnem obrobju Ljubljanskega barja nastale naslednje postojanke vaških straž: Vrhnika, Bevke, Stara Vrhnika, Verd in Veliko Ligojno, Borovnica (kasarna), Breg, Brezovica, Niževec, Zabočevo, Preserje, Kamnik, Podpeč, Gornja Brezovica in Sv. Ana ter Tomišelj, Ig in Pijava Gorica; na Barju samem pa so bile še postojanke Drenov grič, Ligojna in Vnanje Gorice.</p><p>Veliko večino vaških stražarjev na Igu, v Tomišlju in Pijavi Gorici so sestavljali domačini, predvsem interniranci z Raba.</p><p>Moštvo je s prihajanjem odpuščenih internirancev iz taborišč postopoma raslo. Oba procesa – odpuščanje oziroma prihod iz internacije in vključevanje v oborožene enote MVAC – sta potekala vzporedno in sočasno, kar nam kaže preglednica 7.<a class="link_ref" href="op.html#ftn.628" title="628Podatki seveda niso povsem popolni vendar slika zaradi tega ni bistveno drugačna. Preglednica je prirejena po seznamih (npr...."><sup>628</sup></a></p><p>Oborožitev je rasla s številom mož v oddelku, vendar je treba poudariti, da so vaški stražarji dobili orožje slabše vrste, predvsem iz italijanskega plena v Franciji. V mesecu avgustu 1943 je enota imela 197 francoskih pušk (znamke Level), štiri mitraljeze St. Etienne, šest puškomitraljezov znamke Otakis, tri revolverje in 424 ročnih bomb ter odgovarjajočo količino streliva. Oddelek je bil podrejen poveljstvu divizije alpskih lovcev, ki je imelo poseben urad za MVAC in ga je vodil fašistični nadpolkovnik Aurelio Languasco; neposredno pa je bil pod italijanskimi enotami na Igu. Kot zvezni oficirji se na Igu omenjajo stotnik Olivieri de Vernier Cesare, podporočnik Angelo Puccinelli in podporočnik Leonardo Bonomelli. V mesecu aprilu 1943 je imel oddelek 4 oficirje in 12 podoficirjev, katerih število se je z ustanovitvijo postojanke v Pijavi Gorici dvignilo na 36 (18 narednikov in 18 podnarednikov).<a class="link_ref" href="op.html#ftn.629" title="629Glej op. 224 IZDG F 743I4  1943 jul. 20. in 23. z veljavnostjo s 1. avgustom."><sup>629</sup></a></p><p>Med nepopolnim številom izpuščenih internirancev (179), izpuščenim v preglednici, ki so večinoma stopili v MVAC na Igu, jih je bilo le 11 po izvoru izven ozemlja naših treh krajevnih skupnosti. Iz Pijave Gorice jih je bilo pet, po eden pa iz Drenika, Roba, Selnika, Šmarja, Zaloga in Želimelj, ki so vsi prišli v enoto šele julija 1943. Po vaseh so bili vaški stražarji razdeljeni zelo neenakomerno. Največ jih je bilo z Iga in <span class="pagebreak" id="pb.196">196</span>iz Staj (46 in 2), sledile so Vrbljene (28), Tomišelj (26), Brest (22), Strahomer (16), Matena (10), Iška Loka (9), Kot (3) in najmanj iz Iške vasi (2). Po socialnem izvoru so v takrat prevladujočem kmetijskem okolju prevladovali kmetje oziroma njihovi sinovi; bilo jih je 76,6 %. Med ostalimi so bili obrtniki (18) in delavci (13) ter še nekaj študentov, lesni trgovec, organist in cerkovnik, vse po stanju v avgustu 1943. Kurat belogardistične enote na Igu je bil Štefan Kraljič iz Bresta, za njim pa Franc Šeškar.<a class="link_ref" href="op.html#ftn.630" title="630IZDG F 120I  1943 jun. 25.  e stato nominato cappellano per le formazioni MVAC della zona Ig Tomišelj Rudnik e Šmarje. Povel..."><sup>630</sup></a></p><div class="table"><table class="table"><caption>Preglednica 7: Število oproščenih internirancev in število pripadnikov MVAC</caption><tr><td colspan="2" class="bold">Oproščeni interniranci za MVAC*</td><td colspan="2" class="bold">Rast MVAC oddelka po spiskih</td></tr><tr><td>Datum</td><td>Število</td><td>Datum</td><td>Število</td></tr><tr><td>10., 11., 21., 29. in 31 dec. 42</td><td>60</td><td>18. dec. 42</td><td>50</td></tr><tr><td>5., 14. in 21. jan. 43</td><td>6</td><td>1. jan. 43<br/> 31. jan. 43</td><td>71 <br/>79</td></tr><tr><td>6., 8., 17. in 21. febr. 43</td><td>22</td><td>2. in 20. febr. 43</td><td>81</td></tr><tr><td>3., 9., 12. in 23. marec 43</td><td>43</td><td>15. marca 43</td><td>151</td></tr><tr><td>1., 22. in 24. april 43</td><td>29</td><td>10. in 15. april 43</td><td>150</td></tr><tr><td>1. maj 43</td><td>2</td><td>10. maj 43</td><td>176</td></tr><tr><td/><td>15. junij 43</td><td>(Ig – 108, Tom. – 68) 176</td></tr><tr><td>13. julij 43</td><td>16</td><td>15. julij 43</td><td>(Ig – 83, Tom. – 60, PG - 60) 203</td></tr><tr><td>2. avgust 43</td><td>1</td><td>10. avgust 43</td><td>(Ig – 82, Tom. – 61, PG –59) 202</td></tr><tr><td/><td>179</td><td/><td>202</td></tr></table></div><p>Motivi internirancev, da so vstopili v vrste vaških straž, so bili zelo različni, vendar lahko kot najpomembnejšega za velik del štejemo željo po rešitvi iz taborišča, v katerem so bili življenjski pogoji nemogoči. V takem stanju so mnogi pristali na vstop v vaško stražo, samo da bi prišli domov in niso razmišljali o posledicah take odločitve, oziroma so rešitev težave odlagali na čas, ko bodo doma. Mnoge je seveda premamila propaganda, ki je veliko obetala; prav tako so se mnogi prijavili k oboroženim oddelkom vaških straž na strani okupatorja iz ideoloških, verskih in političnih motivov, ki jih je znala propaganda spretno izrabiti tudi na že predvojno obstoječi diferenciaciji. V posameznih primerih je odločitev za vstop v vaško stražo slonela na maščevanju, v odgovor na partizanske akcije, tudi na rekvizicije, na osebnih nasprotjih in vaških zdražbah, pa tudi na povsem osebnih vzrokih, med drugim tudi iz koristoljubja. Črna borza, v katero so mogli posegati tudi vaški stražarji, je cvetela, kakor še nikdar doslej. Svoje je pri marsikom storila prisila domačega okolja pa tudi vaških stražarjev samih. <span class="pagebreak" id="pb.197">197</span>Kot primer prisile, ki so jo izvajali na Igu, naj navedemo naslednji primer. Patrulja iz postojanke Ig je 15. julija 1943 aretirala železničarja Janeza Nebca, ki je bil zaposlen v Škofljici. Namen aretacije je bil, da bi Nebca prisilili v vstop v MVAC. Poveljstvo divizije alpskih lovcev je po preiskavi Nebca izpustilo, iz divizijskega urada za MVAC pa so zahtevali postopek proti tistim, ki so bili odgovorni za aretacijo.<a class="link_ref" href="op.html#ftn.631" title="631IZDG F 740II5  1943 jul. 7 in avg. 6. Da so pri vaški straži bili posamezniki tudi po sili kaže naslednji primer. V aprilu 1..."><sup>631</sup></a> Posamezniki so šli v MVAC tudi po nalogu OF oziroma varnostno obveščevalne službe. Tak je bil verjetno primer s Feliksom Škrabo, ki je šel v vaško stražo že decembra 1942. Februarja 1943 je obveščevalna služba 11. armadnega zbora obvestila urad MVAC pri poveljstvu armadnega zbora, da so pri zasliševanju Janeza Kraljiča, po domače Mutcovega iz Bresta, ki so ga partizani prijeli in izpustili, izvedeli, da je Škraba verjetno partizanski agent. Njegov sorodnik Matija Škraba, rajonski sekretar OF, je namreč Kraljiču 11. februarja naročil, naj se poveže s Feliksom Škrabo v MVAC, ki mu bo dal navodila za delo v korist partizanov. Manj kot mesec pozneje, v začetku marca, je sledilo navodilo, naj opazujejo Feliksa Škrabo. Če bo deloval, naj ga izročijo oblastem v nadaljnji postopek.<a class="link_ref" href="op.html#ftn.632" title="632Prim. seznam v prilogi."><sup>632</sup></a></p><p>Poleg prošenj za izpustitev iz internacije, ki so bile povezane z organizirano dejavnostjo, so za izpustitev posameznikov prosili tudi njihovi najbližji sorodniki, zlasti matere in žene ter tudi starši. Take prošnje so se začele pojavljati predvsem šele od meseca marca 1943 dalje,<a class="link_ref" href="op.html#ftn.633" title="633Iz leta 1942 sta le prošnji žene Franca Menceja ki je bila že takoj v avgustu zavrnjena in prošnja žene Lovrenca Rihteršiča ..."><sup>633</sup></a> torej potem ko sta že obstajali postojanki vaške straže na Igu in v Tomišlju. Prošnje pogosto izkazujejo tudi resnične težave prosilcev in niso zgolj izraz teženj po rešitvi sinov ali mož iz taborišča. Tako sta npr. Lovro in Urša Marinčič prosila za izpustitev sinov Alojza (1904) in Janeza (1907) in v prošnji poudarila, da sta stara, za delo nesposobna, da kmetija brez sinov propada, da je čas za poljska dela in če se sinova ne vrneta, bo vse uničeno in bosta ostala brez hrane.<a class="link_ref" href="op.html#ftn.634" title="634IZDG F 169 aIII  1943 april 7."><sup>634</sup></a> Del teh prošenj (iz ižanske fare) je podprl tudi župnik Klemenčič, npr. za Mihaela Janžlja (1888) iz Staj.<a class="link_ref" href="op.html#ftn.635" title="635IZDG F 162II f 1574  1943 maj 10."><sup>635</sup></a></p><p>Take zasebne prošnje za izpustitev so najožji sorodniki naslovili na vojaške oblasti npr. za naslednje internirance: Franc, Janez in Jože Pirc, Janez Župec (1890), Janez (1915) in Stane (1918) Župec, Jože Jere, Anton Čuden, Andrej Gams, Anton Košir, Alojz in Franc Uršič ter Janez in Jože Zgonc iz Iške Loke; Mihael Janželj iz Staj; Franc Mencej iz Iške vasi; Anton Modic, Anton Kumše, Franc Smole in Jože Suhadolnik iz Vrbljen; <span class="pagebreak" id="pb.198">198</span>Fric Švigelj in Franc Šteblaj iz Bresta; Anton Žugelj in oba Anzelca iz Dobravice; Alojz in Janez Marinčič, Jože Pleško, Anton Govekar in Jakob Štrumbelj, ki je bil rojen v tej vasi, iz Tomišlja; Janez Veber, Albin Gerbec, Jože Bolha in Anton Jesih z Iga; Jože Rožnik, Jože Tancek in Anton Susman iz Strahomera; Alojz Štrukelj iz Kota; Franc Zgonc z Kremenice ter bratje Cibri in Franc Ambrož iz Matene.<a class="link_ref" href="op.html#ftn.636" title="636Prim. IZDG F 162 F 123III F 169bIV V F 165III F 165I F 166V F 166III F 166IV in F 14 konvoluti visokega komisariata. Zadnje ..."><sup>636</sup></a> Večino prošenj so vojaške oblasti ugodno rešile in internirance izpustile na svobodo. Zaradi sodelovanja z OF ali partizani so zavrnili prošnje za Antona Modica iz Vrbljen, Antona Kumšeta iz iste vasi, Franca Šteblaja iz Bresta in Antona Jesiha z Iga ter Antona Susmana iz Strahomera.<a class="link_ref" href="op.html#ftn.637" title="637Razlogi za zavrnitev so bili naslednji (po istem vrstnem redu)  politicamente era favorevole al movimento partigiano forniva..."><sup>637</sup></a></p><p>Sočasno z nastajanjem organizacije OF nasprotnih sil so se v naših vaseh vrstila vsakovrstna ovaduštva in izdajstva. Partizani so se še pred italijansko ofenzivo večkrat poskušali pogovoriti s tomišeljskim župnikom Murnom, vendar se je vsem poskusom izmaknil. Ko so se v septembru 1942 vendar dogovorili za sestanek, je – verjetno na njegovo pobudo – isti dan močna italijanska zaseda zasedla hišo Alojza Kumšeta - Gostiša in nato bila še več dni po drugih hišah. Partizani so okupatorjeve namere spregledali in niso nasedli. Od takrat je Murn obveščal italijansko posadko na Ig, kdaj so partizani v vasi tako, da je na vzhodno okno farovža postavljal luč ali dajal <span class="pagebreak" id="pb.199">199</span>svetlobne znake. Ob neki taki priliki je bil 14. decembra 1942 blizu farovža ranjen bataljonski politični komisar Janez Japelj - Lovrenc.<a class="link_ref" href="op.html#ftn.638" title="638M. Škraba Razvojna pot NOB o.c. str. 49 sl. ustna izjava Janeza Japlja avtorju 1988 febr."><sup>638</sup></a> Tudi nekdanji tomišeljski župan Janez Kraljič iz Bresta, ki je po vojni pobegnil v ZDA, je šel v izdajstvo. Ko so Italijani po ofenzivi prečesavali polja od Podkraja proti Lipam, jih je vodil, njegov brat kaplan Štefan pa je bil organizator vaške straže.<a class="link_ref" href="op.html#ftn.639" title="639Prav tam str. 44."><sup>639</sup></a> Ovajati je verjetno začel tudi kmet Lenaršič iz Tomišlja. Po pripovedovanju Janeza Kraljiča - Mutcovega iz Bresta, ki je bil nekakšen sluga na Igu in do konca leta 1942 zaupnik OF, je slišal, kako je Lenaršič nagovarjal italijanskega narednika, naj pošlje zasedo v Tomišelj, ker hodijo v vas partizani. Pozneje je Lenaršič slučajno izgubil življenje v nekem partizanskem napadu iz zasede na italijansko patruljo. Proti koncu leta je Franc Požar iz Strahomera za 1000 lir nagrade izdal zaupnika OF Antona Novaka - Šeškarja, doma iz Iške vasi, ki so ga Italijani nato 22. decembra 1942 ustrelili na Igu v »Švajgortelnu«. Takrat je tudi Požar odšel v vaško stražo in bil nato v postojanki Pijava Gorica. Ob partizanskem napadu na postojanko leta 1944 je Jože Modic iz Vrbljen spoznal njegov glas, ko je psoval partizane. Oponesel mu je izdajstvo Novaka in Požar je utihnil.<a class="link_ref" href="op.html#ftn.640" title="640Prav tam str. 4951."><sup>640</sup></a> Izdajal je tudi Martin Oblak iz Vrbljen in J. K. iz Matene.</p><p>Ker je marsikdo le po sili razmer pristal v vrstah vaške straže, so se tudi v obravnavanih vaseh številni poskušali izogniti služenju v njih. Že v prvi polovici leta 1943 so se začele množiti prošnje za odpust iz MVAC. Pisali so jih predvsem sorodniki (ostareli starši, žene) in jih poskušali motivirati z najrazličnejšimi resničnimi vzroki (bolezen, potreba delovne sile na kmetiji, nepreskrbljenost žena in otrok itd.). Vojaške oblasti, italijanske in belogardistične, so take prošnje preverjale in v glavnem zavračale. Dajale so le dopuste za poljska dela (»lizenza agricola«), ki so trajali 30 do 40 dni, nato se je moral vaški stražar vrniti v enoto. Iz družinskih vzrokov so odpustili le redke; taka sta bila npr. Andrej Cankar in mizar Anton Repar z Iga. Bolj uspešne so bile akcije za odpustitev iz vrst MVAC na osnovi zdravstvenega stanja pri čemer so posamezniki izrabili svojo bolezen ali šibko telesno vzdržljivost. Več je bilo tudi primerov, ko so bili odpuščeni zaradi starosti okoli 60 in več let. Po podatkih, omejenih na konec marca in za mesec maj 1943, so iz ižanske postojanke demobilizirali po nam znanih dokumentih 23 pripadnikov enote. To so bili: Alojz Boh, Anton Bolka, Franc Cankar, Anton Centa, Ludvik Ciber, Franc Fister, Ivan Glavan, Janez Glavan, Miha Grmek, Janez Jere, Alojz Jurečič, Anton Mihelič, Alojz Modic, Martin Oblak, Anton Perina, Ivan Platnar, Jože Primožič, Anton Sivec, Anton Strle, Franc Švigelj, Franc Tancek in Franc Toni.<a class="link_ref" href="op.html#ftn.641" title="641IZDG F 748II  Schede personali B  1943 maj 25. F 748111  Schede personali C  1943 marec 30."><sup>641</sup></a> Še v avgustu so bili iz oddelka MVAC na Igu izpuščeni Jože Kastelic, <span class="pagebreak" id="pb.200">200</span>Franc Mavec, Janez Požar in Franc Škerjenc,<a class="link_ref" href="op.html#ftn.642" title="642IZDG F 747IIIe  1943 avg. 10. 12. 14. in 20."><sup>642</sup></a> iz postojanke v Tomišlju pa Avgust Petrič in Franc Tehovnik.<a class="link_ref" href="op.html#ftn.643" title="643IZDG F 747IIIe  1943 avg. 10. in 20."><sup>643</sup></a></p><p>Z nastankom vojaških posadk vaških straž na Igu, v Tomišlju in Pijavi Gorici ter z vsemi vzporednimi dogajanji se je v podkrimskih vaseh v glavnem izvršila politična diferenciacija med prebivalstvom. Jez med pripadniki in aktivisti OF in narodnoosvobodilnega boja ter pristaši vaške straže na strani okupatorja je zrasel, ko so se začeli medsebojni boji. Jasnost v opredeljevanju in vlogi vaške straže je že zgodaj po njenem pojavu prinesel ukaz glavnega poveljstva slovenskih partizanskih čet z dne 27. avgusta 1942. Vse njene oborožene pripadnike je postavil izven zakona. V isto vrsto je štel tudi ljudi, ki bi opravljali pomožno vojaško in propagandno dejavnost proti narodnoosvobodilnemu gibanju ali ščuvali in organizirali prebivalstvo k protiljudskim nastopom. Vse te so partizanske enote, če so imele sodne pravice, in tudi Narodna zaščita, če bi jih zalotili pri delu, imeli pravico na mestu samem ustreliti.<a class="link_ref" href="op.html#ftn.644" title="644T. Ferenc Ljudska oblast I o.c. str. 351 sl."><sup>644</sup></a> Toda že sredi decembra je glavno poveljstvo, ki je spoznalo, da bi se mnogi želeli rešiti vaških straž, izdalo poseben razglas, ki ga je posebej naslovilo na poveljstva partizanskih enot, okrožnim in okrajnim komitejem KPS oziroma odborom OF. V njem je ugotavljalo, da so mnogi Slovenci prišli v vaško stražo, ker so bili prisiljeni (pristop ali ustrelitev) ali ker se niso zavedali svojega koraka, ko so stopili v okupatorjevo službo proti narodnoosvobodilnemu gibanju slovenskega ljudstva. Zato je poveljstvom enot in organom OF odredilo, naj pustijo življenje vsem, ki bi se priključili partizanom brez boja in ki obljubijo, da se ne bodo več bojevali proti OF in njeni partizanski vojski, ki se z orožjem v roki prijavijo partizanski enoti ali odboru OF. V partizanske vrste lahko vstopijo po svoji volji in tako popravijo svojo zmoto, ali pa se jih spusti na svobodo.<a class="link_ref" href="op.html#ftn.645" title="645IZDG F 159I  Notiziario informativo 13  1942 dec. 18. z dne 1943 jan. 14. Proglas sta podpisala namestnik komandanta Branko ..."><sup>645</sup></a> V podkrimskih vaseh je z vaško stražo prišlo do izredno ostre delitve duhov, ki je deloma na še predvojnih političnih in idejnih nasprotjih preraščala v pravo medsebojno sovraštvo. Od tu izvirajo izdaje in ovajanje ter medsebojno sumničenje, preganjanje in seveda tudi ubijanje. Leto 1942 se je tudi v podkrimskih vaseh zaključilo z nastankom oborožene formacije Osvobodilni fronti in narodnoosvobodilnemu boju nasprotnih sil. Vaške straže (MVAC) v podkrimskih vaseh niso nastale v času osvobojenega ozemlja, oziroma v času »vojvodstva« in tako imenovane druge stopnje revolucije, niti ne spontano, temveč po zelo organizirani poti šele po strahotah italijanske ofenzive in ob internacijah ob koncu tega leta in kasneje. Z nastankom vaške straže pod okriljem <span class="pagebreak" id="pb.201">201</span>okupatorja se je v imenu vere in slovenstva začel oborožen boj proti »brezbožnemu komunizmu«, to je zavestni in odkriti boj proti OF in NOB. Njeni nastopi so tudi v podkrimskih vaseh dobivali prvine, značilnosti in oblike državljanske vojne, v kateri naj bi šlo za to, kdo bo ob koncu prišel na oblast.<a class="link_ref" href="op.html#ftn.646" title="646T. Ferenc Ljudska oblast I o.c. str. 352."><sup>646</sup></a> Toda ob večplastnosti dogajanja v razmerah okupacije je narodnoosvobodilni boj pod vodstvom KPS znotraj OF sočasno dobival vsebino socialistične revolucije, boj proti komunizmu in OF na drugi strani pa je bil, ne glede na njegove subjektivne cilje, objektivno boj proti narodnoosvobodilnemu gibanju in podpora okupatorju.</p><p>Dejstvo, da je bil okupator, najprej italijanski in nato tudi nemški, popolnoma poražen, je prineslo zlom tudi boju nasprotnikov OF in NOB. Ne toliko zaradi šibkosti, saj so bile njihove formacije občasno celo številnejše od partizanskih, temveč zaradi napačnih pričakovanj, da bodo ob predvideni invaziji in izkrcanju zahodnih zaveznikov na območju Ljubljanskih vrat dobili njihovo podporo. Toda pričakali niso ne enega ne drugega, pač pa popoln zlom okupatorja in z njim tudi svoje politike.</p></div><div class="ss3" id="index-body.1_div.2_div.4_div.7"><h3><span class="head">Akcije vaških straž <br/>v podkrimskih vaseh; pojav plave garde</span></h3><p>Belogardistični postojanki na Igu in Tomišlju, v katerih so bili predvsem domačini, sta se zelo hitro vključili v boj proti partizanom in narodnoosvobodilnemu gibanju, čeprav na začetku še v precej omejenem obsegu. Moštvo je bilo nekaj časa še sorazmerno majhno, po internaciji oslabljeno, tudi neizurjeno in slabo oboroženo. Za tomišeljsko posadko vemo, da je takoj po ustanovitvi postojanke dobila navodilo, naj se izogiba spopadom in nočnih akcij, dokler se ne okrepi in se moštvo ne izuri. Verjetno je bilo enako tudi z ižansko posadko. Kljub temu je bil njen poveljnik Benko že januarja ranjen v spopadu s partizani in se je zdravil v vojaški bolnišnici v Ljubljani.<a class="link_ref" href="op.html#ftn.647" title="647IZDG F 741IV26  1943 jan. 27. glej še prav tam F 741I23  1943 jan. 31. in febr. 20."><sup>647</sup></a> V tem času ga je na Igu nadomeščal Anton Skubic, od marca naprej poveljnik tomišeljske postojanke.<a class="link_ref" href="op.html#ftn.648" title="648IZDG F 741I22  1943 febr. 22. Skubic je pred tem zaprosil za pravico nositi revolver dovoljenje za to je podpisal načelnik u..."><sup>648</sup></a> Poveljnik ižanske postojanke vaške straže je bil nekaj časa tudi Anton Križman, ki je že sredi aprila postal poveljnik obveščevalne službe.<a class="link_ref" href="op.html#ftn.649" title="649Prim. M. Škraba Razvojna pot NOB o.c. str. 55 IZDG F 120I  1943 april 14."><sup>649</sup></a></p><p>Od zgodnje pomladi 1943 naprej sta se obe postojanki v celoti vključili v vojaške operacije, ki jih je italijanski okupator načrtoval proti partizanom. Stražarji obeh postojank so operirali ali skupaj z italijanskimi vojaki, ki so bili na Igu, in pod <span class="pagebreak" id="pb.202">202</span>italijanskim poveljstvom ali pa samostojno, čeprav sprva ob prisotnosti italijanskega zveznega oficirja. Poglavitna naloga obeh postojank je bila, z neprestanimi patruljami po podkrimskih vaseh in okolici vznemirjati partizane. Po drugi strani so se vaški stražarji obeh postojank zavzeto udejstvovali v boju proti terencem in aktivistom po podkrimskih vaseh in še posebej proti rajonskemu odboru OF Barje. Postavljali so jim zasede, a občasno sta obe postojanki – in nato še s posadko v Pijavi Gorici – šli v širše očiščevalne akcije z večjimi silami in na večjem območju. Izogibali so se neposrednim spopadom z večjimi partizanskimi enotami.</p><p>Ižanski vaški stražarji so obvladovali območje barjanskih vasi (Ižanske ceste, Lipe, Iška Loka, Matena, in Ig z bližnjimi vasmi in zaselki: Staje, Kot, Iška vas, Iška /Mala vas/, Dobravica, Draga, Kremenica in Podgozd), tomišeljska postojanka pa je imela na skrbi vasi tamkajšnje občine, vendar so tako eni kot drugi s patruljami prekoračili te meje. Vsaka postojanka je dnevno opravila od dva do štiri patruljne pohode, ki so sorazmerno s krepitvijo moči zajemali vedno večje ozemlje. Po zbirnem poročilu o operativni dejavnosti, ki ga je poslal sektorski poveljnik Giuseppe Fossa iz Grosupljega na poveljstvo divizije alpskih lovcev, sekcija MVAC, je ižanska postojanka v manj kot mesecu dni od 29. 4. do 23. 5. 1943 opravila 59 patruljnih pohodov in postavila 20 zased; tomišeljska posadka je v istem času poslala 60 patrulj in je postavila 23 zased. Patrulje z ižanske postojanke sta redno vodila poveljnik Benko in četni narednik Vovk, v Tomišlju sta to opravljala poveljnik Skubic in komandir voda Frakelj, ki je bil pri tem opravilu še posebej prizadeven. </p><p>Dnevne patrulje sta postojanki usmerjali v posamezne vasi, kjer so preiskovali hiše vaščanov, za katere so sumili, da so pripadniki ali aktivisti OF, ali pa so prečesale vso okolico. Tako so 10. maja na Igu premetali hišo aktivista Kukavice in našli le raznovrstno opremo starojugoslovanske vojske. Nočne patrulje so bile največkrat povezane s postavljanjem zased, ki so jih držale tudi vso noč (npr. v Iški vasi 21. maja ali dva dni pozneje v Kremenici in Gavgah). Na večjih združenih akcijah je sodelovalo tudi 60 mož in več, zlasti še, če so se povezali tudi s sosednjimi postojankami, kot npr. s postojanko v Šentjurju. Taka je bila akcija, ko so 17. maja skupaj prečesali ozemlje Tomišlja, Vrbljen ter Strahomera in gozdove nad Iško vasjo, še posebej območje Travnika. Tomišeljski vaški stražarji so se pri svojih zasledovalnih pohodih celo preoblačili v partizane. Na pohodih so uničevali prazne partizanske tabore, na katere so naleteli, in skladišča hrane ter vojaškega materiala. Tako je tomišeljska patrulja 5. maja v gozdu nad Tomišljem in Vrbljenem na točki 552 m porušila 8 barak in našla manjše skladišče oblačil, kož in orožja. V tomišeljsko-šentjurski akciji 17. maja so na Travniku uničili tri kolibe. Popoldne istega dne je patrulja, ki jo je Frakelj vodil v Podkraj, Brest in Lipe, v Brestu zasledila partizansko družino Mazi iz Iške, ki bi morala <span class="pagebreak" id="pb.203">203</span>biti na Igu pod nadzorom. Patrulja jo je odpeljala na Ig in jo izročila karabinjerjem v nadaljnji postopek.<a class="link_ref" href="op.html#ftn.650" title="650Prim za vse IZDG F 747IIIn  1943 maj 24. (sumarično poročilo dejavnosti čete na Igu)."><sup>650</sup></a></p><p>Vaški stražarji podkrimskih postojank so s svojimi patruljnimi pohodi in zasedami naredili sorazmerno malo škode partizanskim enotam, čeprav so pri tem padle tudi žrtve. V aprilu so ižanski stražarji na pohodu v vasi Golo zajeli partizana Ivana Gerbca z Iga, ki so ga naslednje jutro zmagovito gnali po vasi in odpeljali neznano kam.<a class="link_ref" href="op.html#ftn.651" title="651ZB Ig  Izjava Joži Jalen."><sup>651</sup></a> 21. avgusta 1943 je na območju Strahomera domača patrulja v spopadu ubila nekega partizana, zajela drugega in zaplenila njuno orožje.<a class="link_ref" href="op.html#ftn.652" title="652IZDG F 694 aVI  1943 avg. 21."><sup>652</sup></a> Mnogo bolj so domači vaški stražarji ogrožali sovaščane, še posebej aktiviste in terence. Vaščane, ki niso bili na njihovi strani, so budno nadzirali, moške, ki so iz vasi z dovolilnicami hodili na delo, so pri izhodih utrjene in zavarovane vasi Ig na različne načine šikanirali, simpatizerje in aktiviste ovajali karabinjerjem in lovili terence. Ob neki patrulji z Iga so v Haupmancah ujeli lesnega trgovca, aktivista in terenca Antona Šenka z Iga, ki je organiziral OF v vasi. Zanj je pozneje župnik Klemenčič zapisal, da je pripravljal pot komunizmu pod Krimom in Mokrcem.<a class="link_ref" href="op.html#ftn.653" title="653J. Klemenčič Revolucija pod Krimom o.c. str. 107 ZB Ig  Izjava Joži Jalen."><sup>653</sup></a> Izročili so ga Italijanom, a ti so ga proti njihovemu pričakovanju le internirali. Ižanski stražarji so zajeli tudi poklicna gasilca Romana Milkoviča in Jožeta Berdajsa iz Ljubljane, ker so v njunem rešilnem avtomobilu našli paket za Milko Strle – Mimi, partizanko Šercerjeve brigade. Poslala ga ji je družina Modic z Ižanske ceste.<a class="link_ref" href="op.html#ftn.654" title="654IZDG F 172II1  1943 avg. 26."><sup>654</sup></a></p><p>Žrtve med partizani, aktivisti in terenci bi bile mnogo večje, če ne bi obveščevalna mreža OF dobro delovala. Rajonski terenci in partizanske enote so bile skoraj vedno pravočasno obveščene o gibanju vaških stražarjev. Proti koncu maja so npr. obveščevalci sporočili rajonskemu odboru OF, da postavljajo zasede v Iški vasi. Terenci so jim nekega dne še pred njihovim prihodom postavili svojo zasedo. Vaški stražarji z Iga, kakor pravi njihovo poročilo, so 24. maja zvečer začeli pregledovati gozd med Kotom in Iško vasjo in se znašli pred zasedo terencev. V nenadnem spopadu je padel Ivan Purkat, eden najbolj zagrizenih ižanskih stražarjev.<a class="link_ref" href="op.html#ftn.655" title="655IZDG F 747IIIn  1943 maj 24."><sup>655</sup></a> V spopadu pri Pijavi Gorici je padel tudi Pavel Strle, ki naj bi kot prvi z Iga padel v boju s partizani. Vse mrtve, tudi iz tomišeljske postojanke, so pokopavali na Igu.<a class="link_ref" href="op.html#ftn.656" title="656J. Klemenčič o.c. str. 100 in 107."><sup>656</sup></a></p><p>Vaški stražarji so v podkrimskih vaseh, zlasti potem, ko so se okrepili, posegali tudi v idejni boj in propagando. Širili so svoja glasila in letake, ustno propagirali in <span class="pagebreak" id="pb.204">204</span>prirejali propagandna zborovanja po vaseh. Tako so njihovi voditelji na Igu 18. julija priredili zborovanje za vasi Škrilje in Golo. Ljudi so zgnali skupaj s prisilo; vir pravi »s puškami«. Nagovorili so jih takratni poveljnik ižanske postojanke Smrekar (= Tomislav Skubic) in župniki Klemenčič (Ig), Milavec (Želimlje) in Ivan Klun (Golo). Govorili so proti OF in narodnoosvobodilnemu gibanju ter blatili partizane, oblast so pripisovali beli gardi, ki jo morajo vsi poslušati itd. Že tri dni pozneje so ponovno priredili zborovanje na Igu. Za civilno prebivalstvo so zaprli vse izhode iz vasi in sklicali ljudi na kraj zborovanja. Govorila sta predstavnik fašistične stranke in poveljnik Smrekar. Za vse gorje sta dolžila partizane in pozivala ljudi, naj v postojanki na Igu sporočijo vsak pojav partizanov v vasi in okolici.<a class="link_ref" href="op.html#ftn.657" title="657Arhiv RSNZ  OK VOS Ribnica F Imapa 1  1943 jul. 27."><sup>657</sup></a> A propagandna zborovanja v resnici niso več ogrožala položaja narodnoosvobodilnega gibanja v podkrimskih vaseh. Do tega časa je bila organizacija OF ponovno utrjena in razdvajanje prebivalstva v glavnem zaključeno. V vsaki vasi so se vaščani, čeprav v različnih razmerjih, že opredelili. Italijanski zvezni oficir Puccinelli je za moštvo ižanske postojanke in še posebej za oficirski kader poročal, da so v bojih s partizani pokazali »mnogo protikomunističnega duha in bojne morale. Moštvo je še posebej zadovoljno, ker je dobilo nekaj avtomatskega orožja, ker so puške Level res nezanesljive. Vendar moštvo zelo vznemirjajo partizanske rekvizicije, ki so jih partizani izvajali zlasti pri družinah nasprotnikov«.<a class="link_ref" href="op.html#ftn.658" title="658Prim. J. Klemenčič o.c. str. 106 v Kotu so npr. zelo trpele kmetije Gregar katere lastnik je ovajal kdaj so partizani v vasi..."><sup>658</sup></a> Ker so bile odvisne zgolj od mesečne plače stražarja, je kot oficir za zvezo med italijansko vojsko in stražarji vrsto družin predlagal za dodatno finančno pomoč.<a class="link_ref" href="op.html#ftn.659" title="659IZDG F 747IIIn  1943 maj 24. Za dodatno finančno pomoč je predlagal naslednje vaške stražarje Martin Avanzo Andrej Cankar Jo..."><sup>659</sup></a></p><p>K poživitvi dela OF na območju podkrimskih vasi so po razkroju in upadu v poofenzivnem času precej pripomogli Matija Škraba - Brus, ponovno sekretar rajona Barje, Jože Podržaj - Šimen, Ivan Jevc - Čufi in Ivan Primc - Jokič, ki so, eden prej drugi kasneje, iz partizanskih enot prešli na terensko delo. Spet so navezali stike z ljudmi in jih povezali, razdeljevali propagandno literaturo, obnovili zaupnike in povezave (kanale) z Ljubljano, s sosednjimi rajoni in okrožnim odborom OF Ribnica-V. Lašče in tudi s Francem Popitom - Joklom, inštruktorjem KPS za Notranjsko. Le-ta je imel <span class="pagebreak" id="pb.205">205</span>21. maja 1943 konferenco s terenci rajona Barje in jim dal navodila za delo. Takrat je obnovil tudi rajonski komitet KPS, sekretar je postal Ivan Primc - Jokič, člana pa Ivan Jevc - Čufi in Vera Pozaršek - Vidka. V juniju je Jokl poročal IOOF, da je stanje na Igu zadovoljivo, to pa zlasti zaradi tega, ker držijo moralo prebivalci Golega in Škrilja, ki prebivajo na Igu, a hodijo obdelovat svoja polja in vzdržujejo tako zvezo z ROOF-Barje kakor tudi s partizani. Ker so tedaj delovali le TOOF v Želimljah, za Golo in Škrilje, je kot nalogo zahteval, naj se obnovijo odbori OF, poživi delo AFŽ in ZMS ter tako poglobi narodnoosvobodilno gibanje v podkrimskih vaseh. Za razmere na območju je po svoje značilno poročilo okrožnega komiteja SKOJ pokrajinskemu komiteju Slovenije, kjer poudarjajo, da od pomladi naprej zaradi izpadov vaških stražarjev niso več mogli imeti mitingov in zborovanj na območju rajona Barja, pač pa so s pomočjo mladine utrdili obveščevalno službo in povečali propagandne akcije (listki, letaki). Po poročilu okrožnega odbora OF je bilo delo na terenu rajona Barja še vedno na precej nizki stopnji, oziroma tako rekoč na začetku. Zato so tudi od tam sledila podrobna navodila za delo. Še mesec pozneje je isti odbor v rajonu Barje ugotavljal slabo stanje, ki ga je med drugim povezoval s tem, da rajonski sekretar nima dovolj ljudi za delo na terenu. Morda je zaradi tega bilo okrožje razdeljeno na OOOF Ribnica in OOOF Velike Lašče.<a class="link_ref" href="op.html#ftn.660" title="660IZDG F 435I  1943 maj 25. Zgod. arhiv CK ZKS št. 18  1943 maj 24. IZDG F 435I  1943 jun. 16. F435Ia  1943 avgust 4. F 435II ..."><sup>660</sup></a></p><p>Druga protinarodnoosvobodilna vojaška formacija, plava garda, ki je imela na Slovenskem le malo pristašev, na podkrimskem območju ni našla opore. Do konca junija se je Mihailovićevemu predstavniku v Ljubljanski pokrajini majorju Karlu Novaku posrečilo izoblikovati četniški odred pri Treh kraljih, ki je imel kakih sto mož. Prve dni julija 1943 se je prek Smrečja pri Podlipi in mimo Vrhnike odred pomikal proti Krimu. Z Gornjega Iga se je odred, ki je med tem še nekoliko povečal, 6. julija deloma premaknil v Iško vas; moštvo so namestili po hišah, štab pa so imeli v Cojzlovi hiši v Iški (Mali vasi). Njihov poveljnik je bil bivši orožniški major Danilo Koprivica. Bili so dovolj dobro opremljeni in oboroženi z mavzericami in zbrojevkami. Kar so potrebovali, so ljudem plačevali in da bi si pridobili naklonjenost prebivalstva, so v Strahomeru delili usnje in hrano. Rajonski terenci so bili takrat v taboru pri »Šivankinem ušesu« blizu Vajen vrha in so skrbno nadzorovali dejavnost plavogardistov, hkrati pa so razlagali ljudem, ki plavogardistom niso zaupali, da niso nič boljši od vaških stražarjev.<a class="link_ref" href="op.html#ftn.661" title="661Arhiv RSNZ OK VOS Ribnica F Imapa 2  1943 jul. 13. in jul. 27. Za del podatkov iz Arhiva RSNZ dolgujem prisrčno zahvalo magi..."><sup>661</sup></a> Plavogardisti so bili povezani z Italijani, kar kaže že njihov prihod po cestah mimo italijanskih posadk, prihajanje italijanskih oficirjev v plavogardistični štab in italijanska oskrba celega odreda s hrano. Italijani so namreč <span class="pagebreak" id="pb.206">206</span>s kamioni skrivaj vozili hrano skozi Črno vas, mimo Jurešiča v Lipah na Podkraj in skozi Tomišelj ter Vrbljene v Strahomer. Z Italijani je v odred prihajal tudi eden plavogardističnih voditeljev, Rudolf Žitnik - Ris iz Ljubljane. 23. julija so plavogardisti iz Iške in Gornjega Iga prek Škrilja, Golega in Zapotoka odšli na Dolenjsko, kjer naj bi, v soglasju z Italijani, imeli svoj tabor.<a class="link_ref" href="op.html#ftn.662" title="662Prim. M. Škraba Razvojna pot o.c. str. 58 ZB Iška vas  Izjava M. Škrabe  1982 okt. 29. F. Saje Belogardizem o.c. str. 73536 ..."><sup>662</sup></a></p></div><div class="ss3" id="index-body.1_div.2_div.4_div.8"><h3><span class="head">Boji brigad proti dvojnemu sovražniku: okupatorju in vaški straži </span></h3><p>Že kmalu po končani italijanski ofenzivi, proti koncu leta 1942, so partizani tudi na območju Dolenjskega operativnega območja znova prehajali v napad. Pri tem so imele pomembno vlogo nove brigade, ki so se po ofenzivi trdneje organizirale in vojaško okrepile. Bojevati so se morale proti dvema nasprotnikoma: proti okupatorju in proti številčno rastočim vaškim stražarjem v okupatorjevi službi. Novi poveljnik 11. armadnega zbora general Gastone Gambara (od 16. 12. 1942) je močno spremenil prejšnjo italijansko strategijo in taktiko, toda njegov cilj je ostal isti – uničiti partizane. Na vsak napad ali akcijo partizanov je treba takoj odgovoriti in napadalca oziroma njegovo enoto uničiti ali vsaj za nekaj časa onemogočiti. Zato je zaprl mejo proti Hrvaški, da bi preprečil povezave slovenskih partizanov s hrvaškimi, ki so se že pokazale kot uspešne, ali njihov umik na hrvaško ozemlje. Od svojih posadk je zahteval, da so na svojem območju mnogo bolj aktivne. Že od januarja 1943 je ustanavljal »arditske« oziroma specialne bataljone pri divizijah za protigverilski boj in vanje vključeval tudi belogardistične prostovoljce.<a class="link_ref" href="op.html#ftn.663" title="663IZDG F 682I8  1943 jan. 30. F 682III  1943 marec 27. in maj 18. T. Ferenc Fašisti brez krinke o.c. str. 94."><sup>663</sup></a> Vojakom je za vsakega ujetega partizana obljubljal 1000 lir in za poveljniške kadre še enkrat več.<a class="link_ref" href="op.html#ftn.664" title="664Zbornik VI5 št. 105."><sup>664</sup></a> Enote vaških stražarjev je bolj oborožil in jih bolj vključil v protipartizanski boj, čeprav se je zavedal tudi nevarnosti teh ukrepov in jim ni zaupal. Njegovega mnenja je bil tudi Mussolini, ko sta se v začetku marca 1943 sestala v Rimu. Gambara je MVAC povsem podredil italijanskim ciljem: »… delati mora po naših poveljih, z nami in za nas; nikdar samostojno, vedno le z našimi (silami).«<a class="link_ref" href="op.html#ftn.665" title="665IZDG F 680III  1943 marec 12  tenendo presente sempre che detta milizia deve agire ai nostri ordini  con noi  per noi. Mai d..."><sup>665</sup></a> Z letaki je pozival partizane, naj se predajo. Vsem je zagotavljal življenje. Tistim, ki bi se prijavili z orožjem ne bi niti sodili niti jih internirali, ampak bi se lahko vrnili domov, kjer bi jih po potrebi tudi zaščitili; izjemoma bi lahko šli tudi k vaški <span class="pagebreak" id="pb.207">207</span>straži ali v delovne čete. Vseh, ki bi se predali brez orožja, pa ne bi ustrelili, ampak bi jih internirali.<a class="link_ref" href="op.html#ftn.666" title="666Prim. objavljeni letak IZDG F 681 I5  1943 marec 15."><sup>666</sup></a> Morda so v povezavi s tem italijanske enote morale v svojih poročilih opustiti izraz za pobite partizane (passato per le armi) in po ukazu uporabljati za take primere besedilo »v spopadu z našimi trupami je bil ubit partizan«.<a class="link_ref" href="op.html#ftn.667" title="667IZDG F 681I4  1943 marec 3.  in uno scontro con le nostre trappe è rimasto ucciso il ribelle "><sup>667</sup></a> Posamezni partizani so v težkih razmerah boja res nasedli obljubam in se tja predajali še v zadnjem mesecu italijanske okupacije.<a class="link_ref" href="op.html#ftn.668" title="668IZDG F 688II  1943 avg. 15. in 16. prim. F. Strle Tomšičeva brigada D str. 661."><sup>668</sup></a> Pri vsem tem je Gambara še do maja 1943 razpolagal s štirimi divizijami (8. 5. je divizija Macerata prešla v V. armado, vendar so poveljstvu 11. armadnega zbora podredili divizije »Lombardia« v zahodni Hrvaški in Beli krajini) in še drugimi enotami, v katerih je bilo skupaj okoli 53.000 mož na kraju in blizu 10.000 na dopustih, bolnih itd.<a class="link_ref" href="op.html#ftn.669" title="669IZDG F 680IV  Diario srotico militare bimestre maggio  giugno 1943."><sup>669</sup></a> Razpolagal je tudi z vsemi vaškimi stražarji.</p><p>Partizanska ofenziva se je začela že konec novembra 1942 z napadom na belogardistično postojanko Suhor pri Metliki in je trajala vse do konca marca 1943 ter se zaključila z veliko zmago štirih slovenskih brigad nad Italijani v Jelenovem žlebu.<a class="link_ref" href="op.html#ftn.670" title="670M. Guček Šercerjeva brigada str. 101. Po poročilu karabinjerske čete v Kočevju so bile italijanske izgube naslednje 6 mrtvih..."><sup>670</sup></a> Na Notranjskem in mokrško-krimskem območju se je od novembra naprej z Italijani in vaško stražo (Turjak, Škocjan) spopadala Šercerjeva brigada, katere bataljoni so se konec leta 1942 vrnili na Mokrec in Krim, med drugim, da bi si nekoliko oddahnili in se oskrbeli za prezimovanje. 1. bataljon je še nekaj dni po povračilni akciji v Škocjanu ostal na Mokrcu, druga dva bataljona pa sta bila na Rakitniškem območju. Medtem je nazaj v Notranjski odred odšel politični komisar Matevž Hace, ki ga je v 1. bataljonu nasledil Janez Japelj. Komandant Vidmar - Luka je nato svoj bataljon popeljal v dolino proti Škofljici in bataljonske čete namestil v vaseh Smrjene, Vine in Brezje, kjer so jih ljudje sprejemali mnogo bolj gostoljubno. Tu namreč ni bilo poletne italijanske ofenzive niti ne belogardističnega vpliva in propagande.<a class="link_ref" href="op.html#ftn.671" title="671M. Guček o.c. str. 101."><sup>671</sup></a> Tu so si borci spet opomogli in vasi zapustili okoli sredine januarja.</p><p>S tem bataljonom Šercerjeve brigade so se povezale tudi tri čete 2. bataljona Tomšičeve brigade, ki se je umaknila s Pugleda in Molnika, ter sodelovale v zasedah in manjših akcijah. Tako so Tomšičevci v noči z 11. na 12. januar podrli telefonsko napeljavo med Črno vasjo in Igom, Šercerjevci (2. četa 1. bataljona) pa med Igom in <span class="pagebreak" id="pb.208">208</span>Škofljico. Ko je 1. bataljon Šercerjeve brigade zapustil zgoraj omenjene vasi, so čete 2. bataljona Tomšičeve brigade ponovno odšle na Pugled in Molnik ter pozneje proti Beli krajini.<a class="link_ref" href="op.html#ftn.672" title="672Prav tam."><sup>672</sup></a></p><p>Glavno poveljstvo slovenskih partizanskih čet, ki se je preimenovalo v glavni štab NOV in POS, je že pred sredino januarja 1943 izdelalo podroben operativni načrt in ukazalo, naj se ofenziva proti okupatorju in vaškim stražarjem nadaljuje, da bi preprečili državljansko vojno. Naloge za to so prevzeli štabi operativnih območij. Štabu Notranjskega operativnega območja je glavni štab NOV in POS ukazal, naj štab in Šercerjeva brigada zapustita Mokrec ter na Notranjskem uničujeta zlasti belogardistične postojanke, ki so se medtem okrepile. Mokrško-krimsko območje v okviru črte Ig–Podpeč–Brezovica–Rakitna–Šentvid–Rob–Turjak–Škocjan je varoval le Notranjski odred, katerega glavna naloga je bila zavarovati bolnišnice, skladišča, tabore itd. Zaradi razredčenih partizanskih sil sta nekoliko ofenzivnejše nastopili italijanska in belogardistična posadka na Igu; odkrili sta nekaj praznih taborov, porušili tam zgrajene barake in razbili posamezne partizanske patrulje.<a class="link_ref" href="op.html#ftn.673" title="673IZDG F 674IV  1943 jan. 3. in 18. F 672I1  1943 febr. 1. F688II  1943 febr. 1. F 672I1  1943 febr. 14. F 680IV  1943 febr. 1..."><sup>673</sup></a></p><p>Šercerjeva brigada se je medtem borila po Notranjskem, imela hude boje na Krvavi peči in pri Šentvidu (danes Žilce). Na Mokrec se je predhodno vrnila v začetku februarja; ranjence je spravila v bolnišnico Krvavice in se založila s hrano z rekvizicijami v ravninskih vaseh, zlasti v Brestu (kmetiji Štrukelj in Kraljič). Toda že 7. februarja je zapustila Mokrec in odšla na Bloke novim bojem naproti.<a class="link_ref" href="op.html#ftn.674" title="674Prim. M. Mikuž NOB II str. 179 sl. 193 sl. M. Guček o.c. str. 127 sl."><sup>674</sup></a></p><p>V tem času je ovaduh iz Tomišlja (vir ga označuje kot »ottima fonte locale«) sporočil vojaškim oblastem na Igu, da partizanov že nekaj časa ni bilo na vaškem območju; manjša skupina kakih 40 partizanov, predvsem domačinov, je bila v gozdu nad vasjo. Pozneje je drug ovaduh poročal, da je šla kolona kakih 100 partizanov (verjetno enote Notranjskega odreda) iz Iške in Iške vasi v smeri proti Pijavi Gorici in naprej proti severu.<a class="link_ref" href="op.html#ftn.675" title="675Prim. IZDG F 164III  Notiziario informativo 31  1943 febr. 1. prav tam  Notiziario informativo 42  1943 febr. 12. Ovaduhi so..."><sup>675</sup></a></p><p>Ko se je Šercerjeva brigada proti koncu februarja vrnila na Mokrec, so Italijani takoj prešli v ofenzivo. Specialni bataljon iz divizije alpskih lovcev je že 20. februarja začel nastopati proti Mokrcu. Oddelki iz Grosupelj in Borovnice so naslednji dan zasedli naselja Ustje, kmetijo Benko, Gornji Ig, Iško vas, Kot, Staje, Pijavo Gorico, <span class="pagebreak" id="pb.209">209</span>Sarsko in Želimlje, da bi brigadi zaprli pot. 22. februarja je specialni bataljon začel prodirati iz Velikih Lašč proti Krvavi peči. Partizani so se v neprestanih spopadih umikali proti Malinjeku in Mokrcu ter se naslednji dan, ko se je sovražnik umaknil nazaj v Krvavo peč, prebili iz obroča enot generala Maggiore Pernija. V teh bojih so imeli Italijani 6 mrtvih in 5 ranjenih, partizanskih izgub pa viri v številkah ne omenjajo. V naslednjih dneh je specialni bataljon prečesal območje Mokrca vse do Kureščka in očiščevalno akcijo zaključil 27. februarja na črti Golo–Škrilje; v vseh teh dneh ni naletel na partizane.<a class="link_ref" href="op.html#ftn.676" title="676Prim. F 164III  1943 febr. 22. 23. 25. 27. 28. M. Guček o.c. str. 1516."><sup>676</sup></a></p><p>Po novem ofenzivnem sunku proti vaški straži se je Šercerjeva brigada nato poslovila tudi od Notranjske in se po mnogih spopadih v teh dveh mesecih pomaknila v Belo krajino, kjer je ostala aprila in maja. Na Notranjsko in mokrško-krimsko območje pa je v polni moči ob koncu marca, po bitki v Jelenovem žlebu, torej po enomesečni odsotnosti Šercerjeve brigade, prišla Tomšičeva brigada. Ta se je v januarju dokončno organizirala in dobila še svoj četrti bataljon.<a class="link_ref" href="op.html#ftn.677" title="677F. Strle Tomšičeva brigada II str. 366 sl."><sup>677</sup></a> Notranjska in mokrško-krimsko območje namreč nista mogla ostati – v interesu vsega partizanskega bojevanja – brez močne partizanske enote po odhodu Šercerjeve brigade. Notranjski odred s svojimi tremi četami (v aprilu z vsega 86 možmi) je bil prešibak, da bi proti Italijanom in postojankam vaških straž obvladal to za partizane zelo pomembno ozemlje. In res so se v marcu dnevno vrstile akcije ižanske italijanske posadke in fašistične skupine »XXI Aprile« in vaških stražarjev v podkrimskih vaseh ter na Krimu. Uničili so več partizanskih taborov in požgali ali razdrli barake v njih na območju Tomišlja, Vrbljen in po Krimu. V manjših spopadih so ranili več partizanov, posamezne pa tudi ujeli in z izjemo tistega, ki je bil neoborožen in je pokazal skrivališča hrane na Mokrcu, verjetno ustrelili. Seveda so imeli v teh spopadih mrtve in ranjene tudi okupatorji in stražarji.<a class="link_ref" href="op.html#ftn.678" title="678Prim. IZDG F 672I3  1943 marec 5. 17. 19. 28. F 668II  1943 marec 5. 28. F 674I  1943 s.d. 1943 marec 5. 8. 13. 14. 16. 17. ..."><sup>678</sup></a></p><p>Ozemlje notranjskega operativnega območja je torej za daljši čas postalo bojno območje Tomšičeve brigade, ki naj bi zadržala pritisk Italijanov in vaških stražarjev in sočasno rušila za okupatorja pomembno železniško progo proti Trstu. To odgovorno nalogo je brigada dobila tudi zaradi tega, ker se je vodstvo narodnoosvobodilnega gibanja za Slovenijo selilo iz Polhograjskih Dolomitov na Rog in je bilo treba poskrbeti za njegovo varnost.<a class="link_ref" href="op.html#ftn.679" title="679I. Maček  Matija Spomini str. 1902 Rudolf Hribernik  Svarun Dolomiti v NOB str. 389 sl."><sup>679</sup></a> Brigado je čakala še dolžnost, da sprejme novince, ki so v Ljubljansko pokrajino prihajali s Primorske in Gorenjske večinoma neoboroženi in bili nato razporejeni po brigadah. Toda glavnina Tomšičeve brigade se je tu dalj časa <span class="pagebreak" id="pb.210">210</span>zadrževala tudi zaradi varnosti Edvarda Kocbeka in Franca Leskoška, ki sta se na poti proti Rogu zdravila v bolnišnici Krvavice.</p><p>Po prihodu Tomšičeve brigade, kar so Italijani hitro zaznali, je general Gambara takoj zaukazal ofenzivo na Mokrec, kjer je bila večina brigade. Hotel se je maščevati za velike izgube v Jelenovem žlebu. Že 2. aprila je morala Tomšičeva brigada odbijati napade manjših oddelkov divizije alpskih lovcev. Temu je sledila obkolitvena akcija, s katero so Italijani hoteli potisniti partizane v dolino Iške in jih tam uničiti. Italijani so ob tem 3. aprila ponoči iz Škofljice s topovi obstreljevali Škrilje in Golo, kjer je bil zbran del Tomšičevcev,<a class="link_ref" href="op.html#ftn.680" title="680IZDG F 164IV  1943 april 3. in 6. Zbornik VI5 št. 20810 Z. Klanjšček NOB str. 454 M. Mikuž NOB II str. 288."><sup>680</sup></a> a so se partizanske enote po spopadih pri Krvavi peči prebile iz obkolitve. Partizansko politično in vojaško vodstvo, ki je začelo svoj pohod iz Dolomitov na Kočevski Rog 7. aprila, je 8. aprila zgodaj zjutraj na Mokrcu namesto Tomšičeve brigade zasledilo italijanske enote. Že 10. aprila sta se 1. in 2. bataljon brigade premaknila na Krim. Oddelki divizije alpskih lovcev in divizije Isonzo ter skupine »XXI Aprile« so nato v skupni akciji več dni čistile Mokrec in jo zaključile 11. aprila.<a class="link_ref" href="op.html#ftn.681" title="681IZDG F 672IIl  1943 april 8. 9. 10. 11. F 688II  1943 april 810 F 674 aVI  1943 april 9. 11."><sup>681</sup></a></p><p>Zatem so se enote Tomšičeve brigade, ki so se izognile pritisku sovražne vojske, oskrbovale s hrano. 1. in 2. bataljon sta rekvirirala hrano po barjanskih vaseh od Tomišlja do Črne vasi, predvsem na belogardističnih domovih. V noči na 14. april sta se izdatno oskrbela v Brestu. Največ živil so dobili v Črni vasi 14., 17. in 19. aprila ter na Igu 21. aprila.<a class="link_ref" href="op.html#ftn.682" title="682Prim. F. Strle o.c. str. 660 za motilno akcijo F 674 aVI  1943 april 21. F 672II1  1943 april 21.  azioni disturbo contro pr..."><sup>682</sup></a> Pri tem so sodelovali tudi borci 1. čete Notranjskega odreda, ki so dobro poznali razmere v vaseh, saj je četi poveljeval Karel Kumše - Tomaž iz Tomišlja. Nekoliko pozneje, ko so ukinili odrede, da bi z borci okrepili brigade, se je del borcev Dolomitskega odreda vključil v Šercerjevo brigado, drug del pa je odšel v Tomšičevo brigado.</p><p>Ko se je glavnina Tomšičeve brigade 22. aprila s Kocbekom in Leskoškom napotila s krimskega območja proti Rogu, je doživela napad vaških stražarjev in Italijanov pri Jelenici na Krimu. V spopadu so izgubili velik del prateža, imeli so tudi dva ranjena in dva padla borca. Bataljoni Tomšičeve brigade so nadaljevali pohod proti Mačkovcu in se nastanili v Rutah, od kjer sta Kocbek in Leskošek nadaljevala pot na Rog (Stare <span class="pagebreak" id="pb.211">211</span>žage). Tomšičevci so nato še nekaj časa nadaljevali svoj pohod po Blokah in napadali sovražne postojanke (Nemška vas), s čimer so ponovno sprožili italijansko ofenzivo.<a class="link_ref" href="op.html#ftn.683" title="683Zbornik VI5 št. 712 F. Strle o.c. str. 662 sl."><sup>683</sup></a></p><p>Po svetu in znotraj narodnoosvobodilnega gibanja se je medtem zgodilo marsikaj pomembnega. Nemška in italijanska vojska sta v severni Afriki doživeli popoln poraz. Iz severne Afrike so se zahodne zavezniške čete julija izkrcale na Siciliji in v začetku septembra začele prodirati po polotoku navzgor. Vsi so pričakovali zlom fašizma, kapitulacijo Italije in konec vojne. Po zlomu Nemcev v bitki za Stalingrad (danes Volgograd) se je tudi na vzhodni fronti tehtnica premaknila v korist protihitlerjevske zveze; začela je ofenziva proti Donu in naprej na zahod. Vse to je vplivalo na upanje in pričakovanje zmage nad fašizmom in nacizmom.</p><p>Tudi doma so se zvrstili dogodki, ki so odločilno pripomogli k političnemu in organizacijskemu poletu OF ob težkih dneh velike italijanske ofenzive in po njej. Razmere so pripeljale do tega, da je na pobudo članov KPS v vodstvu narodnoosvobodilnega gibanja, ki je bilo tedaj v Polhograjskih Dolomitih, zadnji dan februarja 1943 prišlo do t. i. Dolomitske izjave. V njej so druge skupine, povezane v OF, ponovno potrdile vodilno vlogo KPS v OF in narodnoosvobodilnem gibanju ter se odrekle lastni organizacijski mreži in snovanju lastnih političnih strank ter organizacij. Izjava je razen za KPS odpravila organizacijsko samostojnost ustanovnih skupin OF. OF je iz zveze ustanovnih skupin, koalicije, postala enotna politična organizacija slovenskega ljudstva v boju za osvoboditev proti okupatorju pod izključnim vodstvom komunistov. Aprilski zbor aktivistov OF (28.–30. april) na Pugledu je to izjavo potrdil in po njem se je začel nov vzpon OF in NOB. Pri tem vrnitev vodstvenih organov OF iz Dolomitov na Rog ni bil brez pomena.<a class="link_ref" href="op.html#ftn.684" title="684M. Mikuž NOB II str. 228 sl. Z. Klanjšček NOB str. 438 sl. 442 sl. 448 T. Ferenc Ljudska oblast I o.c. str. 589 sl 6045."><sup>684</sup></a></p><p>V skladu z velikimi ofenzivnimi načrti glavnega štaba so se brigade v maju in juniju dolgo zadrževale ob nemški meji, kjer naj bi se skušale prebiti na levi breg Save. Kljub poskusom se niti Šercerjevi niti Tomšičevi brigadi ni posrečilo priti prek Save, so pa se njuni borci spopadali s posadkami posameznih postojank na nemškem desnem bregu reke. Še v začetku junija je Tomšičeva brigada napadala nemške postojanke na Osredku in na Javorju ter se 6. junija skupaj z Gubčevo brigado vrnila prek nemške meje na dolenjsko stran. Tudi Šercerjeva brigada se je 9. junija skupaj s Cankarjevo brigado vrnila na italijansko stran meje in se začasno spet približala Ljubljani na območju Lipoglava, Cikave in proti Molniku. Takoj sta padli v italijansko ofenzivo, ki pa sta se ji kmalu umaknili. Vse štiri brigade so se morale pred italijanskim pritiskom pomakniti na Gorjance in v Belo krajino.<a class="link_ref" href="op.html#ftn.685" title="685M. Mikuž NOB II str. 292 294."><sup>685</sup></a> Višek so boji dosegli 12. in 13. junija, ko so <span class="pagebreak" id="pb.212">212</span>Italijani v boj vključili topništvo in letalstvo. Njihov osnovni namen je bil Šercerjevo in Cankarjevo brigado ločiti in vsako posebej uničiti.</p><p>V teh bojih so imeli partizani precejšnje izgube. Ranjence sta brigadi z veliko težavo spravili deloma v bolnice na Rogu, deloma so ranjene iz teh bojev izročili tudi v bolnišnico Krvavice, toda žrtev okupatorjeve ofenzive je kmalu postala tudi ta bolnišnica. 22. junija so Italijani bolnišnico odkrili, pri Ustju postavili zasede in začeli obstreljevati globel Iške, kjer je bila bolnišnica tesno ob steni globeli. Osebje bolnišnice je ranjence pravočasno umaknilo iz same bolnišnice in jih nato preneslo pod Vanjvrh v Krogarjev gozd. Sočasno z bolnišnico je ob napadu nanjo prenehala delovati tudi ciklostilna tehnika pod Ustjem, ki je služila tudi ROOF-Barje. Vodil jo je Milan Apih, ki pa je konec julija 1943 odšel na Hrvaško.<a class="link_ref" href="op.html#ftn.686" title="686M. Škraba Razvojna pot NOB o.c. str. 59."><sup>686</sup></a></p><p>V vmesnem obdobju, ko na mokrško-krimskem območju ni bilo brigad, se je ponovno povečala dejavnost italijanske enote in posadke vaških stražarjev z Iga ter Tomišlja. Zlasti patrulje vaških stražarjev so ljudi in podkrimski svet nadzirale in čistile vse bolj na široko; spopadale so se s partizani in na obeh straneh so bili mrtvi in ranjeni (Črna vas, Iška vas, Iški Vintgar); iskale in še vedno odkrivale so partizanske tabore in skladišča (Planinica, Babna gora, Iška). Obveščevalna mreža OF nasprotnih sil se je širila in ovaduhi so okupatorju posredovali marsikateri podatek o NOV. Z vsem tem so po eni strani povečevali negotovost in strah pri enih, po drugi strani pa utrjevali odpor do okupatorja in njegovih pomočnikov ter povezanost z OF pri drugih ljudeh.<a class="link_ref" href="op.html#ftn.687" title="687Prim. IZDG F 674aVI VII IX F. 672IIIl F 673III."><sup>687</sup></a></p><p>Sredi junija je na inšpekcijo k ižanski italijanski posadki prišel sam general Gambara, ki je ob koncu meseca v analizi polmesečnih italijanskih vojaških operacij zahteval od svojih enot še večjo vnemo in prilagoditev partizanskemu boju Ob tem obisku je priznal, »… da so partizani odlično manevrirali« in so se znali »odtrgati« od italijanskih bataljonov vsakokrat, ko so to hoteli.«<a class="link_ref" href="op.html#ftn.688" title="688IZDG F 680IV  1943 jun. 15. F 680 aI12  1943 jul. 6. Bisogna ricognoscere che questi partigiani hanno magnificamente manovra..."><sup>688</sup></a></p><p>Ko je glavni štab NOV in POS po smernicah vrhovnega štaba NOV in POJ sredi meseca julija izdal povelje o ustanovitvi prvih dveh slovenskih divizij, je tudi pri nas začelo preraščanje partizanske vojske v višje organizirano armado. Izoblikovali sta se do avgusta in sta po odredbi VŠ nosili oznaki XIV in XV. V XIV (1.) so bile Tomšičeva, Šercerjeva, Gradnikova in začasno tudi Prešernova brigada, v XV (2.) pa Gubčeva, Cankarjeva in začasno Šlandrova brigada.<a class="link_ref" href="op.html#ftn.689" title="689Z. Klanjšček NOB str. 480 sl M. Guček o.c. str. 270 sl."><sup>689</sup></a> XIV. divizija se je nato, po padcu fašizma in Mussolinija, v avgustu 1943 pomaknila na Notranjsko in mokrško-krimsko območje. <span class="pagebreak" id="pb.213">213</span>Tomšičeva brigada je 16. avgusta prišla na Mokrec in takoj tri dni odbijala italijanske napade nato pa rušila železniško progo Ljubljana–Postojna, po kateri so že šli nemški transporti v Italijo. Šercerjeva brigada je šla najprej na območje Molnika nato pa na Mokrec. V noči z 19. na 20. avgust je skupaj z Gradnikovo brigado napadla belogardistično postojanko Pijava Gorica, ki se je kljub velikim izgubam (5 mrtvih, 2 ujeta, več ranjenih) držala, dokler ni prišla pomoč (ob sodelovanju topništva). Vsi bunkerji v postojanki so bili uničeni, v gasilskem domu je zgorela tudi vsa oprema posadke. Ko je sovražnik 21. avgusta skušal s svojimi silami prodreti v položaje divizije na območju Mokrec-Krim, je imel 6 mrtvih in več ranjenih, partizani so uničili tudi tank in poškodovali letalo, ki je nato prisilno pristalo med Igom in Škofljico. Patrulja Prešernove brigade je pri Tomišlju ubila dva in ranila pet vaških stražarjev. Ponoči 22. avgusta se je Šercerjeva brigada spustila na »morost« in porušila mostove na cesti Brest–Podkraj, betonski most na cesti Ljubljana–Ig, most pri Rogovili, poškodovala cesto Ig–Pijava Gorica in minirala progo pri Lavrici. Istočasno je Tomšičeva na več mestih minirala železniško progo proti Trstu.<a class="link_ref" href="op.html#ftn.690" title="690Prim. Mikuž NOB II str. 299 Zbornik VI6 št. 64 str. 165."><sup>690</sup></a> Gambara je proti XIV. diviziji pošiljal vedno nove ofenzivne sunke, zadnjega so začeli 1. septembra in ga končali šele šest dni pozneje, ko so že vedeli za kapitulacijo Italije, ki je bila nato razglašena 8. septembra 1943. <a class="link_ref" href="op.html#ftn.691" title="691Prim. M. Mikuž NOB II str. 299 301 sl. Z. Klanjšček NOB str. 480 sl. 492 sl. M. Guček o.c. str. 304 sl. 310 sl."><sup>691</sup></a></p><p>V podkrimskih vaseh se je s tem dogodkom končalo več kot leto trajajoče obdobje, ki ga lahko označimo kot enega najbolj mučnih za njihovo prebivalstvo: leto polno gorja, grozot, trpljenja in žalosti, leto življenjsko pomembnih odločitev in številnih žrtev.</p></div></div><div class="ss2" id="index-body.1_div.2_div.5"><div class="pagebreak" id="pb.214">[214]</div><h2><span class="head">Pod nemško okupacijo in domobransko prevlado</span></h2><div class="ss3" id="index-body.1_div.2_div.5_div.1"><h3><span class="head">Kapitulacija Italije, zlom vaških straž in plave garde, nacistična oblast </span></h3><p>Potem ko so se zahodni zavezniki izkrcali na Siciliji (10. julija 1943) in jo v drugi polovici avgusta osvojili, so začeli po južni Italiji prodirati proti severu. Med italijanskim prebivalstvom je naraščal odpor proti vojni, ki je bila izgubljena, in proti fašističnemu vodstvu, ki je državo pripeljalo v izgubljeni položaj. Bližal se je zlom fašizma. Že 25. julija so strmoglavili Benita Mussolinija in ga aretirali. Istega dne je italijanski vladar Viktor Emanuel III. prevzel poveljstvo nad vojsko, predsednik vlade pa je postal maršal Pietro Badoglio. Dva dni pozneje so ukinili fašistično stranko, milico in sindikate. Vse to je kazalo, da Italija ne bo več dolgo zdržala v vojni, čeprav je Badoglio zagotavljal, da bo na Hitlerjevi strani vztrajal do konca. Nemci so že v teh dneh pošiljali v Italijo nove divizije in hkrati v Ljubljanski pokrajini puščali posadke ob progi Ljubljana–Trst. </p><p>Tudi vodstvo OF in glavni štab NOV in POS sta ob vseh teh dogodkih začela ukrepati. Sklepala sta, da bo brezpogojni vdaji (kapitulaciji) Italije sledila nemška okupacija Ljubljanske pokrajine, vendar bo v prehodnem času v njej verjetno nastalo veliko svobodno ozemlje, ker bodo Nemci najprej zasedli samo Ljubljano in zavarovali železnico proti Trstu, kar se je nato tudi res zgodilo. To vmesno obdobje je bilo treba izkoristiti za razorožitev italijanske vojske, za uničenje vaških straž in plave garde in za prevzem oblasti na osvobojenem ozemlju. Sledili so ukrepi. Glavni štab je zbral vse razpoložljive partizanske sile v Ljubljanski pokrajini. Enotam obeh divizij so se priključile gorenjska, primorska in štajerska brigada. 14. diviziji sta se priključila Prešernova<a class="link_ref" href="op.html#ftn.692" title="692Prešernova brigada se je prek Barja verjetno pomikala v noči z 22. na 23. avgust in prišla tudi v Črno vas. Belogardistične ..."><sup>692</sup></a> in Gradnikova brigada; središče njihovega operativnega območja je bilo na mokrško-krimskem ozemlju. Od tam so napadale železniško progo proti Italiji, po <span class="pagebreak" id="pb.215">215</span>kateri so se že od druge polovice avgusta v Italijo pomikali nemški vojaški transporti. 15. divizija s Šlandrovo brigado je zavarovala ozemlje med nemško-italijansko mejno črto in dolenjsko železnico. Začela so se pogajanja (12. avgusta) s poveljnikom pehotnih enot divizije Isonzo v Novem mestu, generalom Guidom Cerrutijem, o pogojih premirja in izročitvi italijanskega orožja partizanom. Vodstvo OF je od konca julija ponovno pozivalo vaške stražarje, naj zapustijo svoje enote in se priključijo borcem narodnoosvobodilne vojske. V posebnem dvojezičnem letaku je belo gardo opozarjal, naj se priključi silam svobode, tudi britanski predstavnik pri glavnem štabu major W. M. Jones. 8. avgusta je glavni štab s posebnim razglasom zagotovil pomilostitev vsem pripadnikom vaških straž in plave garde, ki bi se partizanom predali z orožjem in se potem ali vključili v njihove vrste ali odšli na svoje domove.<a class="link_ref" href="op.html#ftn.693" title="693IZDG F 170II3  1943 pred 6. avg. F. Saje Belogardizem str. 726 sl."><sup>693</sup></a> 18. avgusta je IOOF vsem okrožnim odborom OF in aktivistom razposlal okrožnico z naslednjo vsebino: Italijanske vojaške oblasti so ob težkem položaju Italije in zaradi udarcev NOV začele prazniti nekatere postojanke v Ljubljanski pokrajini. Zato naj povsod, kjer se to zgodi, uveljavijo oblast OF in okrepijo Narodno zaščito, ki bo prišla pod poveljstvo vojaških področij. Italijanskim enotam je treba preprečiti odhod z orožjem in povsod naj sejejo razkroj in demoralizacijo med njimi. Preprečiti je treba belo in plavo gardo, da bi se namesto Italijanov vgnezdili v opuščenih postojankah. Začeti je treba s široko politično dejavnostjo med prebivalstvom, da se bližajo odločilni trenutki in da bo zmagala OF. Ljudstvo je treba pripraviti za odpor proti možnemu vdoru Nemcev, rušiti ceste in podreti utrjene kraje, pospraviti živila na varno in izvesti splošno mobilizacijo NOV in POS.<a class="link_ref" href="op.html#ftn.694" title="694IZDG F 440II1 b  1943 avg. 18. T. Ferenc Kapitulacija Italije in narodnoosvobodilna borba v Sloveniji jeseni 1943 Maribor 19..."><sup>694</sup></a></p><p>Ko je bila 8. septembra 1943 zvečer objavljena brezpogojna vdaja italijanske vojske, so bile enote 14. in 15. divizije, brigad in odredov pripravljene za nastop. Glavni štab je še istega dne s poveljem štabom divizij in odredov obnovil že znane naloge: ker so zavezniki sklenili premirje z italijansko vojsko, naj partizanska vojska in civilna oblast nastopita kot slovenska narodna oblast in izvršilca premirja v Ljubljanski pokrajini. Takoj je treba razorožiti italijansko vojsko in v kali preprečiti poizkuse bele in plave garde, da se dokopljeta do oblasti. Pripraviti je treba tudi splošen narodni odpor proti Nemcem.<a class="link_ref" href="op.html#ftn.695" title="695Akt daje poveljstvom tudi podrobna navodila o postopanju z italijansko vojsko z vaškimi stražarji in plavo gardo o izvajanju..."><sup>695</sup></a></p><p>Enote 14. divizije in Zahodnodolenjskega odreda so razoroževale italijansko vojsko na območju Kočevske in Notranjske, enote 15. divizije so to storile zlasti na ozemlju <span class="pagebreak" id="pb.216">216</span>severno od železniške proge Ljubljana–Novo mesto. Po svojih močeh so pri tem pomagali tudi terenci in člani NZ ter aktivisti. Partizani so skoraj popolnoma razorožili italijanski diviziji »Isonzo« in »Lombardia« ter deloma tudi divizijo »Macerata«. Do 12. septembra je bila skoraj vsa italijanska vojska v Ljubljanski pokrajini, Slovenskem primorju in Istri razorožena.<a class="link_ref" href="op.html#ftn.696" title="696IZDG F 443IV2 1943 sept. 14. T. Ferenc Kapitulacija Italije o.c. str. 139 sl. 146 sl. 151 sl."><sup>696</sup></a> Narodnoosvobodilna vojska je pridobila velike količine vsakovrstnega orožja, tudi topov, oklopnih avtomobilov in tankov, streliva in drugega vojaškega materiala ter opreme.</p><p>Istočasno kot je NOV in POS razoroževala italijansko vojsko, so njene enote čistile ozemlje Ljubljanske pokrajine domačih nasprotnikov, vaških stražarjev in plavogardistov. Tudi njihova vodstva so predvidevala zlom Italije in sklepala, da se bodo zahodni zavezniki, zlasti Angleži, izkrcali v severnem Jadranu in prodirali prek slovenskega ozemlja.<a class="link_ref" href="op.html#ftn.697" title="697Prvi znak predvidevanja o vdaji Italije in o pripravah partizanov pri beli gardi je sicer ne povsem točno poročilo v belogar..."><sup>697</sup></a> Temu so prilagodili svoje načrte ob vdaji italijanskega okupatorja: ohraniti svoje oborožene sile, ki so jih preimenovali v slovensko narodno vojsko in za sestavni del jugoslovanske kraljevske vojske in kot take pričakati zaveznike. Zato so se načrtno zbirale in vztrajale v postojankah, ki so se jim zdele dovolj trdne, med drugim tudi v Turjaku. Prav tu pa so doživele boleč poraz zaradi povsem napačnih pričakovanj lastnega vodstva.<a class="link_ref" href="op.html#ftn.698" title="698Prim. B. Mlakar Slovenska protirevolucija s posebnim ozirom na konec vojne. Referat na okrogli mizi 7.8. VII. 1988 na Brdu S..."><sup>698</sup></a></p><p>Že na dan vdaje Italije so bile enote 14. divizije pred Grčaricami, najmočnejšo plavogardistično postojanko. Šercerjeva brigada je nato po treh dneh bojev 10. septembra uničila to postojanko in z njo strla plavogardistično jedro na Slovenskem.<a class="link_ref" href="op.html#ftn.699" title="699M. Guček Šercerjeva brigada str. 319 sl."><sup>699</sup></a> Cankarjeva brigada, ki je dobila nalogo prodirati ob dolenjski železniški progi od Trebnjega proti Ljubljani in jo zasesti, če bo priložnost, je v naglem pohodu proti zahodu razoroževala Italijane in uničevala postojanke vaških straž ter prišla do vzhodnih ljubljanskih predmestij.<a class="link_ref" href="op.html#ftn.700" title="700To sta storila 2. in 3. bataljon. 10. septembra so uničili belogardistično postojanko v Ivančni Gorici. Osvojila sta grad v ..."><sup>700</sup></a> Tu so se Cankarjevci 14. septembra spopadli z močno nemško izvidnico, ki je šla proti Barju, in jo zavrnili. Naslednji dan so se spopadli tudi z močnejšo skupino vaških stražarjev, ki se je skušala prebiti v Ljubljano, in jo razbili. <span class="pagebreak" id="pb.217">217</span>Sovražnika, ki je še dan pozneje hitel na pomoč obleganim vaškim stražarjem na Turjaku, so zavrnili blizu Škofljice in ga potisnili nazaj v Ljubljano.<a class="link_ref" href="op.html#ftn.701" title="701IZDG F 435II  1943 sept. 15. poročilo 15. divizije L. Ambrožič  Novljan Cankarjeva brigada str. 2646 Z. Klanjšček NOV str. 5..."><sup>701</sup></a> Med tem časom so enote 14. divizije obkolile grad Turjak, kjer so se zbirale vaške straže. Najprej se je Turjaku približala Tomšičeva brigada, zamenjala jo je Prešernova brigada, ko so Tomšičevci prek Iške vasi odšli proti Cerknici. Turjak je 19. septembra padel in partizani so pri tem zajeli okoli 700 vaških stražarjev.<a class="link_ref" href="op.html#ftn.702" title="702Prim. S. Petelin  Vojko Prešernova brigada str. 77 isti Krajevna skupnost PodpečPreserje str. 260 sl. 268 sl."><sup>702</sup></a> Skupina vaških stražarjev se je nekaj dni pred padcem Turjaka rešila, ker ni zaupala obrambi gradu, se izmuznila iz obroča in se kljub partizanski zapori (glej zgoraj) prebila prek Želimelj, Iga in Črne vasi v Ljubljano. Tu so jih Nemci razorožili in zaprli v domobransko vojašnico. 15. divizija s Šlandrovo brigado je čistila ozemlje med dolenjsko progo in nemško okupacijsko mejo, uničila več postojank in rušila mostove in ceste ob meji.<a class="link_ref" href="op.html#ftn.703" title="703IZDG F 435II  1943 sept. 15."><sup>703</sup></a> Vaški stražarji iz tega dela Ljubljanske pokrajine so se umikali čez demarkacijsko črto in se tam predajali Nemcem. Podobno so na nemško stran prehajali tudi iz postojank ob železniški progi Ljubljana–Postojna. Del se jih je tudi razbežal, se skrival ali se zatekel na domove.<a class="link_ref" href="op.html#ftn.704" title="704O vsem tem primerjaj še M. Mikuž NOB III str. 537 M. Stiplovšek Šlandrova brigada Maribor 1971 str. 78102 T. Ferenc Ljudska ..."><sup>704</sup></a></p><p>Pričakovanja in načrti vodstva narodnoosvobodilnega gibanja v povezavi z vdajo Italije so se skoraj v celoti izpolnila. NOV in POS so razorožili velik del italijanske vojske na slovenskem ozemlju in uničili oziroma razpršili belogardistične in plavogardistične oddelke, ki so se deloma zatekli tudi pod nemško zaščito. Partizani so osvobodili velik del ozemlja, ki je bilo pod italijansko okupacijo ter povsod uveljavili ljudsko oblast. Nemške čete, ki so že pred vdajo Italije tudi v Ljubljanski pokrajini zasedale važne strateško-prometne točke, so obvladovale predvsem Ljubljano z najbližjo okolico in kraje vzdolž železniške proge Ljubljana–Trst. Pretežni del Ljubljanske pokrajine in Slovenskega Primorja je bil svoboden. Osvobojeno ozemlje na slovenskih tleh v vsem obdobju narodnoosvobodilne vojne ni bilo večje kakor v času po vdaji italijanske vojske.<a class="link_ref" href="op.html#ftn.705" title="705T. Ferenc Ljudska oblast II str. 9 sl."><sup>705</sup></a></p><p>V istem času so se s prostovoljci, povratniki iz internacije in z mobilizacijo partizanske enote izredno povečale in nastajale mnoge nove. Tako je 14. divizija poleg prejšnjih brigad vključila še Loško (pozneje 13. Bračičevo) brigado, Snežniško brigado in posebni topniški divizion, Rabsko brigado pa so kmalu po prihodu na Mašun razpustili in njene borce dodelili raznim enotam. Skupaj je divizija štela nad 4000 <span class="pagebreak" id="pb.218">218</span>borcev. Do konca meseca septembra so se v 15. divizijo vključile še novoustanovljene 12. brigada, 14. železničarska brigada in 15. belokranjska brigada.<a class="link_ref" href="op.html#ftn.706" title="706Prim. M. Mikuž NOB III str. 34 38 sl."><sup>706</sup></a> Na novo je bila ustanovljena 18. divizija, ki je vključevala 8. Levstikovo brigado, 9. brigado, ki je nastala iz Zahodnodolenjskega odreda, in 10. Ljubljansko brigado, ki se je razvila iz 2. bataljona Šercerjeve brigade.<a class="link_ref" href="op.html#ftn.707" title="707Prim. S. Semič  Daki Najboljši so padli I str. 125."><sup>707</sup></a></p><p>Ob takem razvoju partizanske vojske je bilo razumljivo, da so se začele brigade iz drugih slovenskih pokrajin po opravljenih nalogah vračati, seveda okrepljene z novimi borci, na svoja območja že takoj po 20. septembru. Druge brigade so operirale ob mejah svobodnega ozemlja. Tomšičeva brigada je napadala nemške postojanke ob železniški progi Ljubljana–Postojna, Loška brigada je obvladovala območje okoli Rakeka, Cankarjeva brigada je šla globoko na Notranjsko in prek Brkinov vse do Mašuna. Na širšem krimsko-mokrškem območju sta delovali Levstikova in deloma Ljubljanska brigada.<a class="link_ref" href="op.html#ftn.708" title="708Prim. M. Mikuž NOB III str. 97."><sup>708</sup></a></p><p>Nemški okupator je na svoji strani takoj po vdaji Italije začel urejati oblast nad doslej Italijanom podrejenimi pokrajinami. Hitler je že 10. septembra 1943 na ozemlju Ljubljanske pokrajine, Slovenskega Primorja, območja Reke in Istre ter vse do Furlanske nižine, torej na ozemlju, ki je bilo za Nemce izredno pomembno prehodno ozemlje na poti v Italijo, ustvaril posebno operativno območje »Jadransko Primorje« (»Operationszone Adriatisches Küstenland«). Nad njim je imel sprva vrhovno oblast poveljnik 71. pehotne divizije general Wilhelm Raapke. Ta je še istega dne v Ljubljani s posebnim razglasom oznanil, da je nemška vojska na Hitlerjev ukaz prevzela zasedeno ozemlje v svoje močno varstvo.<a class="link_ref" href="op.html#ftn.709" title="709M. Mikuž NOB III str. 31 36 T. Ferenc Ustanovitev operacijske cone Jadransko Primorje jeseni 1943. leta ZČ 1920 (19656) str...."><sup>709</sup></a></p><p>Kmalu za tem je civilno oblast nad novo upravno enoto prevzel koroški gaulajter dr. Friedrich Rainer, ki je za Ljubljansko pokrajino, kjer so se predstavniki buržoaznih strank oziroma belogardistično in plavogardistično vodstvo povezali z nemškim okupatorjem, uredil posebno obliko oblasti in uprave. Po nasvetu ljubljanskega škofa dr. Rožmana, s katerim se je sestal 15. septembra, je pet dni pozneje v Celovcu imenoval generala Leona Rupnika za šefa pokrajinske uprave z nazivom prezident (Präsident) in ga na tej funkciji 22. septembra ustoličil v Ljubljani. Z Rupnikom – slovenskim kvizlingom – je pod nemškim okupatorjem nastopil nov element oblasti oziroma uprave, ki ga v Ljubljanski pokrajini pod italijansko okupacijo ni bilo. S tem je teža odkritega sodelovanja z nemškim okupatorjem padla na generala Rupnika. Stara vodstva, zlasti vodstvo SLS, pa so v ozadju nadaljevala s svojo prejšnjo vlogo in politiko. <span class="pagebreak" id="pb.219">219</span>Istega dne kot je bil Rupnik imenovan za šefa pokrajinske uprave, je vodstvo SLS v Ljubljani ustanovilo Protikomunistični odbor, v popolni tajnosti je še naprej delovala Slovenska zaveza in seveda tudi močna klerikalna vojaška organizacija – Slovenska legija. V takih okoliščinah so veljaki starih strank pohiteli in s podporo nemškega okupatorja ustvarjali slovensko domobranstvo za boj proti komunizmu in za cilje Slovenske zaveze ter s tem za boj proti narodnoosvobodilnemu gibanju in OF. Začetno jedro moštva so sestavljali predvsem pod nemško zaščito v Ljubljano pribegli vaški stražarji in plavogardisti. Že konec septembra so obstajali trije domobranski bataljoni. Protikomunistični odbor se je po imenovanju generala Rupnika za šefa pokrajinske uprave povezal z njim in Rupnik se je sam postavil za poveljnika slovenskega domobranstva, na čelo glavnega inšpektorata domobranstva pa je imenoval polkovnika Anton Kokolja. 24. septembra so s posebnim razglasom objavili, da je ustanovljena slovenska domobranska legija in pozvali vse sposobne Slovence med 18. in 35. letom v njene vrste. Ta dan štejemo za rojstni dan nove protinarodnoosvobodilne vojske na Slovenskem. Dan pozneje je general Rupnik vsem domobranskim enotam sporočil, da je prevzel poveljstvo slovenskega domobranstva.</p><p>Gaulajter Rainer, ki se ni strinjal z Rupnikovim postopkom, je v naslednjem mesecu ukinil glavni inšpektorat in slovensko domobranstvo podredil operativnemu štabu za uničenje tolp, ki ga je vodil SS general Erwin Rösener. V začetku decembra je z veljavnostjo od 1. oktobra dalje izdal odredbo o ustanovitvi domobranskih oddelkov za pomoč pri vzdrževanju reda in varnosti na operacijskem območju »Jadransko Primorje«. Za poveljnika slovenskega domobranstva je postavil podpolkovnika Franca Krenerja, ki je načeloval organizacijskemu štabu slovenskega domobranstva. S tem aktom so se na široko odprla vrata za hitrejšo rast domobranstva. Vezni člen med operativnim štabom in domobranskim organizacijskim štabom je bil nemški zvezni oficir.<a class="link_ref" href="op.html#ftn.710" title="710Z. Klanjšček NOV str. 575 596 sl. M. Mikuž NOB III str. 43 sl. T. Ferenc Kapitulacija Italije str. 368 sl B. Mlakar General ..."><sup>710</sup></a> Domobranci so torej bili od okupatorja oskrbovana kvizlinška vojaška formacija v okviru nemške policije in SS oddelkov.</p><p>Nižja uprava je v Ljubljanski pokrajini v bistvu ostala enaka kakor prej, toda z nemško pomočjo so ustvarili posebno politično policijo, ki je imela pomembno mesto pri preganjanju pripadnikov in aktivistov OF. Svojo obveščevalno službo je sklenil organizirati tudi Protikomunistični odbor.</p></div><div class="ss3" id="index-body.1_div.2_div.5_div.2"><h3><span class="head">Podkrimske vasi v času svobodnega ozemlja (sept.–nov. 1943) </span></h3><p>Že dan po kapitulaciji Italije so bile podkrimske vasi svobodne. Okupatorjevi vojaki <span class="pagebreak" id="pb.220">220</span>so odšli iz postojanke na Igu, sočasno so se izpraznile tudi postojanke vaške straže na Igu in v Tomišlju. Italijani so s seboj odnesli predvsem osebno orožje; hrano, strelivo in težje orožje so pustili v skladiščih v Prosvetnem domu in pri Javorniku. Vse to so nato do prihoda partizanov po svoji volji zavarovali in stražili ižanski mladinci.<a class="link_ref" href="op.html#ftn.711" title="711Med njimi so bili Franc in Jožica Škraba  Kovačeva Ivan Železnikar in Pavla Javornik. Kar so ljudje kljub temu odnesli so mo..."><sup>711</sup></a> 9. septembra so na Ig prišli vaški stražarji iz Tomišlja pod poveljstvom Franca Fraklja. Skupaj z ižanskimi so od domačinov zahtevali vozove in konje, da bi z njimi odpeljali svojo opremo, vendar jih niso dobili. Že popoldne se je večina iz obeh postojank odpravila na Turjak, kakor je predvideval načrt belogardističnega poveljstva. S Kušljanovega gradu v Bevkah je na Ig pripeljal vaške stražarje tudi njihov poveljnik Ivan Boh z Iga; z drugimi so odšli proti Turjaku. Del se za to ni odločil in se je že takrat razbežal po domovih. Nekaj dni pozneje je tudi Frakelj pripeljal del podkrimskih vaških stražarjev s Turjaka v Ljubljano, kjer so se predali Nemcem.<a class="link_ref" href="op.html#ftn.712" title="712Prim. Joži Jalen o.c. F. Saje o.c. str. 780 782 sl."><sup>712</sup></a></p><p>Še istega dne, ko so odšli vaški stražarji, so v podkrimske vasi in na Ig prišli domačini partizani in terenci, ki so razorožili posamezne belogardiste. Med prvimi sta bila Janez Mazi - Krogarjev in Janez Šuštaršič - Šalov iz Iške. Šele nato so v obravnavane vasi prišle enote Cankarjeve brigade in za njimi tudi enote novo ustanovljenih brigad. Kljub temu so se partizanske enote zaradi nevarnosti nemškega napada sprva podnevi zadrževale na obrobju gozda nad vasmi in so vanje prihajali šele proti večeru ali ponoči.<a class="link_ref" href="op.html#ftn.713" title="713IZDG SD F 111 AI  1943 sept. 15."><sup>713</sup></a> Ko se je položaj nekoliko umiril, so bile na našem območju enote 18. divizije. Partizani so seveda dobili vso italijansko zalogo hrane in veliko orožja ter streliva iz skladišč na Igu.</p><p>Osvobodilna fronta in partizanske enote so na svobodnem ozemlju prevzele vso oblast in takoj začele izvajati odloke najvišjih organov narodnoosvobodilnega gibanja. Že 11. septembra sta IOOF in GŠ razglasila splošno mobilizacijo, a samo IOOF je razpisal volitve za zbor odposlancev slovenskega naroda. Dan pozneje je IOOF s posebnim letakom o prevzemu oblasti razglasil, naj odbori OF prevzamejo vso civilno oblast, dokler ne bodo izvoljeni narodnoosvobodilni odbori (NOO). Vendar do tega na območju podkrimskih vasi kakor tudi drugje v Ljubljanski pokrajini ni prišlo in oblast so izvajali odbori OF. Organizacijska struktura oblastnih in upravnih organov je bila naslednja: Najvišji predstavnik oblasti je bil vrhovni plenum OF. Ta je za upravne posle na osvobojenem ozemlju že 15. septembra ustanovil upravno komisijo z osmimi odseki, ki so jih vodili načelniki. V okrožjih, rajonih in krajih so posle ljudske oblasti izvajali OOOF, ROOF in TOOF, ki so se organizirali v skladu z novoustanovljeno upravno <span class="pagebreak" id="pb.221">221</span>komisijo. V tem času so podkrimske vasi od 20. avgusta 1943 naprej sodile v okrožje Velike Lašče in pod ROOF Barje (drugi rajoni v tem okrožju so bili Ribnica, Velike Lašče in Turjak).<a class="link_ref" href="op.html#ftn.714" title="714M. Mikuž NOB III o.c. str. 49 T. Ferenc Ljudska oblast II str. 87 sl. isti Kapitulacija Italije str 214."><sup>714</sup></a> Na območju podkrimskih vasi, v barjanskem rajonu, podobno kakor ponekod drugje v velikolaškem okrožju v času po veliki italijanski ofenzivi in po uveljavitvi bele garde, TOOF praviloma niso obstajali. Vse delo OF v posameznih vaseh je bilo odvisno od rajonskih zaupnikov, ki jih je bilo v posameznih krajih tudi po več, in od mreže obveščevalcev in zaupnikov VOS. Prav zato je bila ena izmed pomembnih nalog na terenu obnoviti krajevne odbore OF, ki so nato prevzemali vse pripadajoče oblastne in upravne posle. Na podkrimskem območju, predvsem v večjih vaseh, so kmalu vzpostavili TOOF, vendar o njih nismo mogli zbrati veliko podatkov. Že v sredini septembra naj bi v vsem velikolaškem okrožju oblast prevzeli TOOF, ki naj bi jim glede na poročilo delo šlo dobro od rok.<a class="link_ref" href="op.html#ftn.715" title="715RSNZ F 301  20ZA3  1943 sept. 16."><sup>715</sup></a></p><p>V barjanskem rajonu je v času, dokler se v podkrimskih vaseh niso utrdili domobranci, delovalo sedem terenskih odborov, nato pa le dva, in sicer v vaseh Golo in Škrilje v hribovitem delu rajona. V ravninskih vaseh so se morali ponovno vrniti na zaupniške oblike dela.<a class="link_ref" href="op.html#ftn.716" title="716Prim. IZDG F 716II1  1944 jul. 31."><sup>716</sup></a> V teh vaseh so po vdaji Italije delovali krajevni odbori OF vsaj na Igu, v Iški vasi, Mateni in Iški Loki, morda pa tudi v Tomišlju ali Vrbljenah za ozemlje tamkajšnje občine. TOOF po odločitvi ROOF Barje niso bili javno izvoljeni. Podobno je bilo v drugih krajih. Ustrelitev odbornikov v času po italijanski ofenzivi je bila še preveč živa in dobra izkušnja. Na Igu so TOOF sestavljali Anton Žagar - Zvone, Janez Mazi, Anton Čuden, ki so ga domobranci med nemško ofenzivo nasilno mobilizirali, Ivan Primc - Jokič in krajši čas tudi ižanski župan pod Italijani Mirko Merzel,<a class="link_ref" href="op.html#ftn.717" title="717Prim. A. Kumše Kronika NOB o.c. RSNZ F 301  22ZAIIX  str. 859 M. Škraba Izjava avtorju z dne 11. 3. 1989."><sup>717</sup></a> ki so ga že v začetku oktobra aretirali in ga skupaj z župnikom Klemenčičem odpeljali na sodišče v Ribnico.<a class="link_ref" href="op.html#ftn.718" title="718A. Kumše o.c. da je bil Merzel res član TOOF Ig kažejo tudi domobranske Vesti ki so trdile da je ižanski župan delal za part..."><sup>718</sup></a> kot člana TOOF na Igu viri omenjajo omenjo Miho Janželja iz Staj.<a class="link_ref" href="op.html#ftn.719" title="719IZDG F 3lV  1944 febr. 1. ali 7."><sup>719</sup></a> V Iški Loki so člani TOOF bili Jože Šuštaršič, Alojz Kumše in Andrej Znidaršič.<a class="link_ref" href="op.html#ftn.720" title="720Prim. IZDG F 728 bIII4  1943 s.d."><sup>720</sup></a> Kot članica TOOF Dobravica se je omenjala Angela Lešnjak, ki je bila pozneje dodeljena ROOF Barje, vendar se zdi, da v tem malem naselju ni bilo TOOF in da je bila Lešnjakova članica odbora v Škriljah kot predstavnica iz Dobravice.<a class="link_ref" href="op.html#ftn.721" title="721Prim. IZDG F 724I2  vprašalna pola."><sup>721</sup></a></p><p><span class="pagebreak" id="pb.222">222</span>V Iški vasi je bil sekretar TOOF Johan Rupert, člana pa Alojz Rupert in Jakob Kramar; vsi trije so pozneje postali žrtve Frakljevih likvidatorjev.<a class="link_ref" href="op.html#ftn.722" title="722M. Škraba Izjava 11. 3. 1989."><sup>722</sup></a> V Mateni so bili člani TOOF Martin Pirc kot sekretar, Ivan Furlan, Ivan Štrukelj in Martin Juha; prva dva sta postala Frakljevi žrtvi.<a class="link_ref" href="op.html#ftn.723" title="723Prav tam."><sup>723</sup></a> A. Kumšetova v svoji kroniki Tomišlja članov TOOF za ta čas ne omenja; pač pa so bili s tega območja člani ROOF Barje Francka Grebenc, Anton Kumše, Tone Šuštaršič in Alojz Brancelj.<a class="link_ref" href="op.html#ftn.724" title="724Prim. A. Brancelj Pripombe h kroniki A. Kumše str. 5."><sup>724</sup></a></p><p>Od začetka leta 1943 so ROOF Barje sestavljali Matija Škraba, ki je kot sekretar ponovno prevzel to nalogo, Ivan Primc - Jokič in Franc Melik - Rajko.<a class="link_ref" href="op.html#ftn.725" title="725M. Škraba prav tam."><sup>725</sup></a> Čeprav se je moral od pomladi leta 1943 otepati belogardističnih zasledovalcev z Iga in Tomišlja in se je selil po rajonu, je neprestano opravljal svoje obveznosti. Po kapitulaciji Italije so v oktobru ustvarili nov, nekoliko širši ROOF Barje. Sekretar je ostal Matija Škraba, člani pa so bili Ivan Primc - Jokič, ki je vodil gospodarsko komisijo, sekretar rajonskega komiteja KPS Rado Škraba - Gorazd, Polonca Škulj por. Jevc, ki je odgovarjala za SPŽZ in Ciril Glavan - Čiro, skojevski sekretar v rajonu. Takrat se je ozemlje rajona razširilo in zajelo še Želimeljsko dolino ter tamkajšnja naselja Dobravica, Klada, Rogatec, Sarsko, Sevnik, Skopačnik, Suša, Zapotok in Želimlje. Morda že takrat, vsekakor pa že kmalu zatem, so člani ROOF Barje postali tudi Anton Šuštaršič - Tavčar iz Tomišlja, Franc Melik - Rajko, Ivan Žagar - Johan, Jakob Podlipec in Johan Rupert. Kot kurirji so bili v rajonu Anton Kumše iz Vrbljen ter Pavel Čampa z Gornjega Iga in Jože Rupert iz Iške vasi, zadnja dva od pomladi leta 1944. Po nemški ofenzivi je Polonca Škulj odšla v VOS, njeno mesto v rajonu pa je prevzela Pavla Centa. Po vrnitvi iz internacije se je rajonu pridružil tudi Alojz Brancelj, pozneje je postal rajonski kurir tudi Franc Škraba - Frenk z Iga. V rajonu so se začasno zadrževali tudi drugi (npr. Francka Žagar, Francka in Vera Štrumbelj, Vera Škulj). Po združitvi rajona Velike Lašče z rajonom Barje proti koncu leta 1944 je bil sekretar še vedno Matija Škraba, člani rajona pa Janez Mazi, Ivan Primc, Pavla Centa, Tinca Kožar, Janez Hribar in Francka Žagar.<a class="link_ref" href="op.html#ftn.726" title="726Prim. M. Škraba Razvojna pot OF str. 62 sl ZB Ig  Pregled dogodkov v vasi Ig in okolici od kapitulacije do osvoboditve str. ..."><sup>726</sup></a></p><p>Sedež rajona po vdaji Italije je bil pri Ponikvarjevih v Stajah in nato pri Moškovih v Kotu. Ko se je uveljavilo delovanje upravne komisije IOOF, so tudi v rajonskem odboru organizirali odseke za vodenje upravnih zadev, za katere so odgovarjali posamezni člani odbora. Tako je gospodarske zadeve vodil Ivan Primc (pozneje s tričlansko komisijo), za ljudsko zaščito je odgovarjal Ivan Žagar, za povezavo z višjimi organi je <span class="pagebreak" id="pb.223">223</span>skrbel Rado Škraba, za delo SPŽZ in ZMS Francka Grebenc, kmalu za tem pa Pavla Centa, ki se je udeležila prvega kongresa SPŽZ v Dobrniču sredi oktobra 1943, kar je sprožilo živahno delovanje žensk tudi v podkrimskih vaseh.<a class="link_ref" href="op.html#ftn.727" title="727Prim. ZB Ig  Pregled dogodkov na Igu str. 2 M. Škraba Razvojna pot OF str. 62 sl."><sup>727</sup></a></p><p>Poleg civilne oblasti odborov OF je bila prve dni po vdaji Italije na Igu vzpostavljena tudi zaledna vojaška oblast. Glavni štab je namreč že 13. septembra izdal uredbo o ustanovitvi take oblasti, ki naj bi operativne enote oprostila nekaterih nalog.<a class="link_ref" href="op.html#ftn.728" title="728IZDG F 438II2  1943 sept. 14. F 440II 1b  1943 sept. 14. T. Ferenc Kapitulacija Italije str. 244 sl."><sup>728</sup></a> To so bile komande vojnih področij (nazadnje so bile tri), ki so jim bile kot izvršni organi podrejene komande mesta – ena je nastala tudi na Igu, vseh pa je bilo v Ljubljanski pokrajini 13. Komanda mesta Ig (včasih tudi komanda trga) je imela sedež v bivši občinski hiši na Trneku in je prvenstveno skrbela za oskrbo operativnih enot ter za varnost in obrambo civilnega prebivalstva svojega območja. Morala je sodelovati s civilnimi organi oblasti in je seveda posegala tudi na politično področje.<a class="link_ref" href="op.html#ftn.729" title="729Prim. A. Brancelj Pregled dogodkov na Igu str. 2."><sup>729</sup></a></p><p>Komandi mesta je načeloval poveljnik, ki je moral imeti še namestnika in pomočnika. Na Igu naj bi bil prvi poveljnik KM Jože Podržaj - Šimen, ob njem je bil od 25. septembra kot pomočnik oziroma namestnik Julij Škraba - Kovač, ki pa je bil sredi decembra dodeljen okrožni varnostni službi Velike Lašče.<a class="link_ref" href="op.html#ftn.730" title="730ZB Ig  Pisna izjava Pavle Grebenc  Dolenc str. 6 RSNZ F 301  18ZA IIII  1943 s.d."><sup>730</sup></a> Na KM sta bila komisarja Franc Mazi - Kostja in Anton Žagar - Zvone.<a class="link_ref" href="op.html#ftn.731" title="731Prim. seznam borcev Iška vas izjava Franca Škrabe  Frenka."><sup>731</sup></a> Zdi se, da je KM Iga obstajala do nastanka domobranske postojanke v tem kraju. Vsekakor se konec januarja 1944 kot poveljnik KM na Igu omenja Rudi Vider, ki je bil na tem mestu že v oktobru 1943. Takrat mu je rajonski gospodarski referent Jokič izročil 500 lir gotovine in za 500 lir bonov.<a class="link_ref" href="op.html#ftn.732" title="732IZDG F 728II2  1944 jan. 29."><sup>732</sup></a></p><p>Poleg tega se je ob nevarnosti pred nemškimi vpadi povečala vloga NZ, ki je marsikje pomagala razoroževati italijansko vojsko in preganjati vaške stražarje. Po navodilih glavnega štaba s 14. septembra je postala nekakšen izvršni organ TOOF, kateremu je bila podrejena. Po upravni liniji je namreč vsa zaščita prebivalstva sodila pod civilno oblast, ki je morala to nalogo izvrševati v sporazumu in s sodelovanjem s pristojnim vojaškim poveljstvom, komando mesta oziroma področja. Marca 1944 je NZ postala sestavni del odseka za notranje zadeve pri predsedstvu SNOS. Na območju TOOF je morala NZ sama organizirati vse potrebno za opazovalno, gasilsko in reševalno službo. Pri tem je bila dolžna sodelovati z družbenimi organizacijami, SPŽZ in ZMS. V povezavi s sanitetnim referentom in pristojno vojaško komando je <span class="pagebreak" id="pb.224">224</span>morala Narodna zaščita poskrbeti tudi za zdravstveno službo. Prvi znani poveljnik NZ na Igu je bil Rudi Vider, njegov namestnik pa je bil Lojze Erjavec iz Drage.<a class="link_ref" href="op.html#ftn.733" title="733RSNZ F 301  20ZA3 str. 146  1943 okt. 23."><sup>733</sup></a> Ker je bilo v podkrimskih vaseh le še malo mož, sposobnih za NZ, so vanjo zajeli tudi tiste, ki niso bili podvrženi mobilizaciji, pa tudi ženske, ki so bile po vaseh pod silo razmer v veliki večini.</p><p>Zaradi prihajajočih zaostrenih razmer moramo omeniti tudi organizacijo Varnostno obveščevalne službe, čeprav je ne moremo šteti neposredno v upravno službo. Delovati je začela že leta 1941, sedaj pa je na terenu dobila trdnejšo organizacijo in je bila vezana na upravne enote. Pred tem je Varnostno obveščevalno službo v večini podkrimskih vasi vodil Jože Podržaj - Šimen. Le v vaseh Orle, Sela, Daljna vas, Srednja vas, Staje, Kremenica in Gornji Ig, ki pa je bil neposeljen, je to delo vodil Andrej Matena.<a class="link_ref" href="op.html#ftn.734" title="734Prav tam str. 116  1943 okt. 8."><sup>734</sup></a> Takrat so ustanovili okrožno komisijo VOS v Velikih Laščah, ki ji je bil podrejen tudi barjanski rajon. Načelnik komisije je postal Franc Kramar - Šimen, sodelavca sta bila Davorin Renko - Martin in Franc Šuštaršič - Prlek. Za rajon Barje je bil zadolžen Jože Podržaj, za rajon Rob pa Anton Hribar - Marko, ki je pozneje prevzel vodstvo barjanskega obveščevalnega oddelka.<a class="link_ref" href="op.html#ftn.735" title="735Prav tam str. 118 sl.  1943 okt. 11. F 301  18ZAIIIX str. 1612  1944 avg. 1."><sup>735</sup></a> Podržaju je bil v pomoč dodeljen Jože Župec iz Iške vasi, kot njegov namestnik pa se je pojavil Janez Šteblaj - Petelinček iz Iške.<a class="link_ref" href="op.html#ftn.736" title="736RSNZ F 301  20ZA3 str. 120 sl.  1943 okt. 12."><sup>736</sup></a> V januarju 1944 so v skladu z reorganizacijo obveščevalne službe na rajonu postavili rajonsko poverjeništvo. Poverjenik je postal Martin (Renko), član pa Podržaj - Šimen do svoje razrešitve, ko ga je nadomestil Marko (Hribar).<a class="link_ref" href="op.html#ftn.737" title="737RSNZ F 301  18ZAIIII  1944 jan. 4. prav tam str. 335  1944 febr. 24. glej še afero Štrumbelj."><sup>737</sup></a></p><p>V rajonu Barje je od takrat deloval 1. vod varnostnega bataljona. Njegov vodnik je bil Aleksander Weiss - Aleks, sestavljali pa so ga Janez Štebljaj - Petelinček, Peter Mihelič - Peter, Franc Rigler - Frenk, Peter Orehek - Pero, Maks Šinkovec - Tiček, Ciril Šteblaj - Črt, Jože Močnik - Rok, Franc Klun - Maks in Franc Jakše - Janez.<a class="link_ref" href="op.html#ftn.738" title="738RSNZ F 301  20ZA3  str. 437 sl.  1943 s.d."><sup>738</sup></a> Vod se je ves čas zadrževal na območju barjanskega rajona, sodeloval z ROOF in NZ ter opravljal najrazličnejše naloge.</p><p>Z vsemi temi ukrepi so v podkrimskih vaseh že v mesecu septembru 1943 ustvarili oblastno upravno organizacijo, ki je delovala, dokler so bile podkrimske vasi svobodne oziroma dokler ni v njih prevladala domobranska prisila. </p><p>Ponovna osvoboditev podkrimskih vasi po vdaji Italije in zlomu vaških straž ter uveljavitev oblasti OF niso naleteli na tako vsesplošno navdušenje kakor v maju prejšnjega leta. Idejno in politično razdvojeno prebivalstvo se je do teh dogajanj <span class="pagebreak" id="pb.225">225</span>opredeljevalo različno. Družine partizanskih borcev, terenci, aktivisti in simpatizerji OF so novo stanje navdušeno pozdravljali, ker so v njem videli pravilnost odločitve za OF in hkrati bližajoči se zmagoviti konec vojne. Veselje je grenila samo vsesplošna bojazen pred nemškim ofenzivnim vdorom na svobodno ozemlje; živo so se še spominjali velike italijanske ofenzive dobro leto prej. Po drugi strani so nasprotniki narodnoosvobodilnega gibanja, pristaši in družine vaških stražarjev pod vplivom protikomunistične propagande vse to dojemali z nasprotnimi občutki, s strahom zase in seveda tudi za usodo domačih mož in fantov, ki so jih zajeli partizani. Nasprotovanje se je še poglobilo, ko se je izvedelo za razplet z ujetimi in njihovo usodo. Po sklepu vrhovnega plenuma OF (21. septembra 1943) so jih obravnavali različno. Večino so po zaprisegi vključili v NOV in jim dali orožje ali poslali na prisilno delo po razsodbi področnih vojaških sodišč (npr. v Ribnici), bolj obremenjene so ustrelili.<a class="link_ref" href="op.html#ftn.739" title="739T. Ferenc Ljudska oblast II o.c. 16 sl."><sup>739</sup></a> Najvidnejšim okupatorjevim sodelavcem in vodilnim organizatorjem vaških straž so sodili posebej na izrednem vojaškem sodišču v Kočevju od 9. do 11. oktobra in jih večinoma obsodili na smrt. Skupino duhovnikov, največ kaplanov in bogoslovcev, zajetih na Turjaku, pa so po podpisu posebne izjave<a class="link_ref" href="op.html#ftn.740" title="740Izjavo je po zaslišanju podpisalo 26 duhovnikov in bogoslovcev Med njimi tudi Jakob Mavec z Iga kaplan v Dolenjskih Toplicah..."><sup>740</sup></a> poslali v Stiški samostan. Delitev na »rdeče« in »bele« se je v podkrimskih vaseh po kapitulaciji Italije še poglobila in utrdila. Na strani drugih še posebej zaradi v zadnjih bojih padlih in na Kočevskem ustreljenih vaških stražarjev. V vaseh je bilo le malo sredincev, ki se niso opredelili niti za eno niti za drugo stran. Zaradi tega so se morali politični delavci, aktivisti in terenci, v podkrimskih vaseh zelo potruditi, da so vsaj deloma premagali odpor in ponovno razširili OF s pritegnitvijo tistih vaščanov, ki so se pod vplivom OF nasprotnih sil odtegnili narodnoosvobodilnemu gibanju. Ocena, ki jo je položaju na terenu dal okrožni načelnik obveščevalnega centra Franc Kramar - Šimen, je vsekakor veljala predvsem za pristaše OF. Poročal je namreč, da je morala povsod odlična, da je vse <span class="pagebreak" id="pb.226">226</span>v zastavah in da se povsod vrstijo mitingi; prav tako je trdil, da izginja tudi strah in preplah pred Nemci in njihovo ofenzivo, ki so jo pričakovali, a je ni bilo.<a class="link_ref" href="op.html#ftn.741" title="741RSNZ F 301  20ZA3  1943 sept. 16."><sup>741</sup></a></p><p>Vaški odbori OF in ROOF Barje so bili tudi zaradi tega pred zelo težavno nalogo, ko so začeli izvajati že omenjene ukrepe najvišjih organov narodnoosvobodilnega gibanja. Ena izmed njih so bile volitve za zbor odposlancev slovenskega naroda, ki so jih za civilno prebivalstvo pripravili organi ljudske oblasti po območjih terenskih odborov OF. Partizani so volili po svojih enotah. Volilno pravico so imeli vsi nad 17 let stari prebivalci. Vsako območje TOOF je imelo pravico izvoliti enega odposlanca na 500 prebivalcev, v bataljonih pa po dva. Na celotno velikolaško okrožje je odpadlo 22 odposlancev. Volitve so bile od 20.–25. septembra.<a class="link_ref" href="op.html#ftn.742" title="742IZDG F 440IIl b  1943 sept. 11."><sup>742</sup></a> V podkrimskih vaseh jih je izpeljal ROOF Barje ob podpori OOOF Velike Lašče. Že 21. septembra so posamezni člani tega okrožja odšli po rajonih, da bodo uredili vse potrebno za volitve in jih vodili.<a class="link_ref" href="op.html#ftn.743" title="743IZDG F 435II  1943 sept. 21."><sup>743</sup></a> Propaganda za volitve je bila velika, organizirali so številne mitinge (npr. v Iški Loki, Mateni in Brestu s pomočjo 3. bataljona Ljubljanske brigade); stanje se je izboljšalo tudi na Igu. Na drug strani se je še vedno čutilo belogardistično delovanje iz Ljubljane, povezave z vasmi in posamezniki v njih.<a class="link_ref" href="op.html#ftn.744" title="744RSNZ F 301  20ZA3  1943 sept. 22. in 26."><sup>744</sup></a></p><p>Volitve so bile po vseh podkrimskih vaseh na petih voliščih; potekale so na javnih zborovanjih. V prvem (Ig, Staje in Kremenica) in tretjem (Iška vas in Kot) volišču so izvolili za odposlanca Janeza Mazija - Tisa iz Iške; v drugem (Iška Loka, Matena in Brest) in četrtem (Strahomer, Vrbljene, Tomišelj in Podkraj ter Jezero) volišču Matijo Škraba - Brusa iz Bresta, rajonskega sekretarja, v petem volišču (Črna vas, Ižanska c., Hauptmanca in Ilovica) pa Ivana Primca - Jokiča in Ivana Jevca - Čufija. Po pričevanju naj bi v tretjem volišču izvolili Jožeta Podržaja - Šimna, vendar ga med udeleženci zbora odposlancev iz rajona Barje ni bilo mogoče najti.. Kot odposlanec Iške vasi je na kočevskem zboru sodeloval Janez Japelj. Vasi Golo, Škrilje, Klada, Dobravica, Sarsko, Podgozd in Draga so bile takrat v rajonu Turjak in povezane v tretje volišče tega rajona, kjer so izvolili za odposlanko Pavlo Centa iz Škrilj. Ko so v oktobru 1943 te vasi vključili v rajon Barje, je Centova postala članica rajonskega odbora OF Barje.<a class="link_ref" href="op.html#ftn.745" title="745IZDG F 435II  1943 sept. 27. Zbor odposlancev slovenskega naroda Ljubljana 1953 str. 170 172 176 178 in 180."><sup>745</sup></a> Volilna udeležba je bila zadovoljiva, na Igu je bilo pri volitvah na zborovanju navzočih okoli 100 ljudi. Poročilo okrožnega sekretarja OF Velike Lašče izrecno govori o <span class="pagebreak" id="pb.227">227</span>zadovoljivi udeležbi, kar opravičuje z vasmi, ki so bile belogardistične trdnjave in je bilo delo aktivistov v njih zelo težavno.<a class="link_ref" href="op.html#ftn.746" title="746Prim. prav tam M. Škraba Razvojna pot OF str. 61 M. Mikuž NOB III str. 89 T. Ferenc Kapitulacija Italije str. 315 sl. Zbor o..."><sup>746</sup></a></p><p>Druga pomembna naloga, ki so jo morali opraviti odbori OF, je bila mobilizacija. Najbližji vojaški enoti so se morali priglasiti vsi za vojsko sposobni moški od 17. do 45. leta starosti z vojaško opremo, če so jo imeli. Za mobilizacijo je bila zadolžena posebna komisija, ki je najprej delovala v Kotu pri Cimpermanovih, nato pa na Golem pri Resnikovih. Tu naj bi bili tudi naborni zdravniški pregledi. V komisiji so bili Franc Berce, Anton Hitejc kot vojaški referent ROOF Barje in nekaj partizanov 9. brigade, katere enote so takrat bile na Igu. Po pričevanju Matije Škraba naj bi zdravniške preglede opravljal dr. Igor Tavčar.<a class="link_ref" href="op.html#ftn.747" title="747A. Brancelj Pregled dogodkov na Igu str. 3 M. Škraba Razvojna pot OF str. 62 sl."><sup>747</sup></a> Ob kapitulaciji Italije so iz podkrimskih vasi mnogi ponovno prostovoljno odšli v partizane. To je bila zadnja večja skupina, v njej pa so bili tudi Janez Platnar, Franc Škraba - Frenk, Janez Kus, Jože Župančič in Anton Hitejc z Iga; Edo Lešnjak z Dobravice, Jakob Štrumbelj in Tone Šuštaršič iz Tomišlja; Alojz Zalar iz Iške vasi; Alojz Ložar iz Bresta, Franc Tancek - Ančkin iz Strahomera; Franc Štrumbelj, Alojz Grebenc in Ivan Kumše, po vrnitvi iz internacije pa še Anton Kumše in Ivan Škerjanc iz Vrbljen; Franc Intihar, Janez Mazi, Franc Šivc, Janez Šuštaršič in Tone Župec - Klančarjev iz Iške in Iške vasi, Jože Zgonc z Iga ter Ludvik Čampa z Gornjega Iga.<a class="link_ref" href="op.html#ftn.748" title="748Prim. ZB Ig  Izjava Pavle Grebenc  Dolenc str. 6."><sup>748</sup></a> Prostovoljci so bili tudi tisti domačini podkrimskih vasi, ki so se kot interniranci priključili Rabski brigadi, z njo prišli do Mašuna, kjer so jih razdelili v enote 14. in najbrž tudi 18. divizije (23. septembra 1943). Posamezniki so seveda tudi pozneje odhajali v partizanske enote, npr. Ivanka Vingorc (15. februar 1944) iz Iške vasi, Martin Matkovič z Dobravice (16. februar 1944), Pavel Čampa (spomladi 1944) z Gornjega Iga, Stanko Zdravje z Iga (13. maja 1944), Alojz Brancelj (15. maja 1944).</p><p>Kljub temu je mobilizacija le deloma uspela. Mnogi obvezniki so se skrili, nekateri so pobegnili v Ljubljano, nekaj pa se jih je oktobra vrnilo domov, od koder so jih mobilizirali v različne enote. Med mobiliziranci so bili tudi ujeti vaški stražarji. Prav ti so bili večinoma najbolj nezanesljivi borci. Novinci iz podkrimskih vasi so bili porazdeljeni v razne enote NOV in POS; veliko jih je bilo v Levstikovi in na Golem ustanovljeni Ljubljanski brigadi, ki sta se polnili zlasti z novinci, ki so iz Ljubljane skozi Ig trumoma prihajali v partizane. </p><p>V nemški ofenzivi sta se bojevali na mokrško-krimskem območju in utrpeli največje izgube med brigadami.<a class="link_ref" href="op.html#ftn.749" title="749Prim. A. Kumše Pripoved neke dobe o.c. poglavje Velika nemška ofenziva v jeseni 1943 str. 9096."><sup>749</sup></a></p><p><span class="pagebreak" id="pb.228">228</span>Po prevzemu oblasti so morali ROOF Barje in TOOF urediti vrsto tekočih nalog. Poskrbeti so morali za prehrano prebivalstva, ker je pokrajinski preskrbovalni urad (Prevod) na osvobojenem ozemlju prenehal delovati. Pomembna je bila tudi skrb za plače vseh državnih in občinskih uslužbencev, za pokojnine upokojencev in za podpore invalidom ter svojcem internirancev. Že za mesec oktober so na rajonu (finančni odsek) to uredili za skoraj dva ducata upravičencev. Na plačilnem listu so bili nekdanji ižanski župan Merzel (ki je bil nato kmalu aretiran), tajnik Krašnja, učiteljici Ivanka Jesih z Iga in Marija Lešnjak iz Podgozda, nekaj orožnikov, občinskih uslužbencev, upokojencev in uživalcev podpor. Za izplačilo so potrebovali 14.000 lir, v celotnem velikolaškem okrožju pa 76.944,50 lir. Plačilno listo je sestavil rajonski blagajnik Mirko.<a class="link_ref" href="op.html#ftn.750" title="750IZDG F 440Ic  1943 okt. spisek plač F 440Ia  1943 okt. 4."><sup>750</sup></a></p><p>Posebno so skrbeli za oskrbo vojaških enot z živili. Po eni strani so v septembrskih dneh, ko ljubljanski bloki še niso normalno delovali, prihajale pošiljke iz Ljubljane po kanalih skozi Črno vas (redko skozi Iško Loko); kjer je pošiljke sprejemal Franc Melik - Rajko, ta pa jih je nato pošiljal naprej.<a class="link_ref" href="op.html#ftn.751" title="751Franc Melik  Rajko je 13. septembra sprejel 10 kg paprike 5 kg popra 70 zabojev mesnih konzerv (2098 kosov) 50 kg medu 100 p..."><sup>751</sup></a> Po drugi strani sta TOOF in rajonska gospodarska komisija skrbela za oskrbo enot z organiziranjem rekvizicij, ki so zadele prvenstveno bogatejše kmete iz OF nasprotnih vrst. Med drugimi so partizani, ki jih je vodil domačin Janez Šteblaj - Petelinček iz Iške, že sredi septembra rekvirirali pri tomišeljskem župniku Murnu, ki je pred njimi pobegnil v Ljubljano. Pobrali so mu veliko žita in drugih živil.<a class="link_ref" href="op.html#ftn.752" title="752Prim. J. Klemenčič o.c. str. 118 sl. Rekvizicije omenjamo nekoliko pozneje."><sup>752</sup></a></p><p>Partizanske enote so na celotnem ozemlju okrožja pri nakupu živine naredile še za 120.000 lir dolga. Okrožje je o tem obvestilo IOOF in prosilo, naj jim za to vsoto dodelijo bone in vsaj polovico gotovine, da bi najrevnejšim kmetom lahko plačali del dolžne vsote v denarju. IOOF je akt prepustil v reševanje odseku za finance upravne komisije, kakšna je bila rešitev, pa ne vemo.<a class="link_ref" href="op.html#ftn.753" title="753IZDG F 435IIa  1943 okt. 13. F 440Ia  1943 okt. 16."><sup>753</sup></a></p><p>IOOF je kmalu za tem, da bi pridobil potrebna finančna sredstva za preskrbo NOV in plače, razpisal posojilo narodne osvoboditve. Začela se je velika posojilna propaganda. V podkrimskih vaseh so organizirali mitinge in delili letake, člani <span class="pagebreak" id="pb.229">229</span>terenskih odborov OF pa so posojilo propagirali od hiše do hiše. Najnižja obveznica je imela vrednost 100 lir in jo je lahko podpisalo več oseb, da bi lahko sodelovali tudi najrevnejši. Na območju barjanskega rajona naj bi pridobili 166.000 lir posojila; za toliko so namreč iz osrednje gospodarske komisije poslali obveznic. Kakšen je bil rezultat posojilne akcije v podkrimskih vaseh, ki jih je kmalu zajela nemška ofenziva, ne vemo – vsekakor ne najboljši.<a class="link_ref" href="op.html#ftn.754" title="754Prim. IZDG F 440I1  1943 okt. 19. F 440Ib  1943 dec. 22. letak za posojilo z naslovom Slovenci Slovenke F 438Il  1943 sept. ..."><sup>754</sup></a> Profesor Metod Mikuž<a class="link_ref" href="op.html#ftn.755" title="755Profesor Metod Mikuž tudi sam udeleženec narodnoosvobodilnega gibanja je na Filozofski fakulteti predaval novejšo zgodovino."><sup>755</sup></a> trdi, da so zbrali le 13.000 lir.</p><p>Ko je finančni odsek upravne komisije izdal odlok glede začasne zapore vlog in tekočih računov pri vseh denarnih zavodih na svobodnem ozemlju, so na okrožju že 29. septembra pri Hranilnici in posojilnici na Igu za komisarja postavili Matijo Škraba. Hranilnico so pri župniku Klemenčiču prevzemali načelnik hranilnice Alojz Šteblaj - Krogarjev, Matija Škraba in drugi. V blagajni so dobili le 330,9 lir, vse drugo so že prej »pospravili« iz blagajne. Kmečki hranilnici in posojilnici na Igu, ki ni poslovala že od maja 1942, so komisarja postavili nekoliko pozneje (ing. Vladimir). Ob pregledu v blagajni ni bilo gotovine, pač pa depozit za 10.000 lir v Poštni hranilnici in Zvezi slovenskih zadrug v Ljubljani, torej je bil nedostopen.<a class="link_ref" href="op.html#ftn.756" title="756IZDG F 440I2  1943 sept. 17. F 440I1  1943 okt. 6. J. Klemenčič o.c. str. 119 T. Ferenc Ljudska oblast II str. 100."><sup>756</sup></a></p><p>Za vse člane rajonskega in terenskih odborov OF je bilo zelo pomembno neposredno politično delo med vaščani. Glavna naloga je bila poživiti in ponovno razširiti OF, ki je v letu okupatorjevih grozot, internacije in krepitve nasprotnih sil precej upadla, izničiti vplive belogardistične propagande in preprečiti možnost zanjo. Od vdaje Italije naprej je bilo na osvobojenem ozemlju politično delo, poleg ustne propagande, povezano zlasti z zborovanji, mitingi ter sestanki po vaseh, s širjenjem letakov, ki so nastajali v rajonski ciklostilni tehniki, in časopisov OF, še posebej Slovenskega poročevalca, ki se je po vaseh širil iz rok v roke. Veliko vlogo pri tem sta imeli družbeni organizaciji SPŽZ in ZMS, katerih delo se je močno razmahnilo, članstvo pa povečalo. Pri tem ne smemo prezreti dela članov KPS v podkrimskih vaseh. Poleg redkih članov z našega območja z začetkov NOB so do tega časa postali člani partije številni borci, ki so prišli na oficirske in podoficirske funkcije, pa tudi aktivisti po vaseh. V času, ko je bil barjanski rajon že v ribniškem okrožju, je bilo na Barju pet partijskih celic (ROOF Barje, rajonski odbor SPŽZ, Škrilje-Golo, Podgozd in Vrbljene, ki sta bili pozneje združeni v eno), v katerih je bilo 30 članov in 18 kandidatov. Poleg tega so obstajali štirje aktivi SKOJ z 31 člani. Število članov se je iz različnih vzrokov pogosto spreminjalo.<a class="link_ref" href="op.html#ftn.757" title="757IZDG F 716I2  1944 s.d. vendar pred aprilom tega leta. Že februarja t. i. okrožni komite Ribnica poroča CK KPS da je v rajon..."><sup>757</sup></a></p><p><span class="pagebreak" id="pb.230">230</span>Zborovanja, mitinge in vaške sestanke so pogosto povezovali z raznimi neposrednimi nalogami (volitve, posojilo narodne osvoboditve, mobilizacija itd.),<a class="link_ref" href="op.html#ftn.758" title="758Taki mitingi so bili npr. v Kotu Stajah dva mitinga na Igu v Vrbljenah kjer je govoril Škraba in drugje."><sup>758</sup></a> vendar je bilo neposredno politično delo povsod v ospredju. Aktivisti so na njih seznanjali vaščane s političnim dogajanjem doma in na tujem, z vojaškim položajem po svetu, razlagali sklepe vodstva OF, pa tudi tekoče naloge in cilje narodnoosvobodilnega gibanja. Pri mnogih mitingih so sodelovale v podkrimskih vaseh bivajoče partizanske enote. Tako je 3. bataljon Ljubljanske brigade sodeloval na mitingih v Mateni, Brestu in Iški Loki, na mitingu v Tomišlju pa bataljon 9. brigade.<a class="link_ref" href="op.html#ftn.759" title="759RSNZ F 301  20ZA3 str. 100 sl.  1943 sept. okt. 13."><sup>759</sup></a></p><p>Aktivisti so bili tudi sicer v stalnih stikih z ljudmi, kar so jim omogočale tekoče naloge in celotno dogajanje na osvobojenem ozemlju. Med ljudmi so npr. močno in ugodno odmevali razglas in sklepi zbora odposlancev slovenskega naroda, sprejeti med 1. in 3. oktobrom v Kočevju. V razglasu, ki so ga sprejeli ob koncu zborovanja, so odposlanci poudarili, da je slovenski narod prvič v svoji zgodovini vzel krmilo v svoje roke, da je stopil v krog suverenih narodov z vsemi pravicami do samostojnega odločanja in da pozdravljajo vključitev v AVNOJ, »ki druži vse z namenom zgraditi novo Jugoslavijo«. Kočevski zbor, ki se ga je udeležilo okoli 650 večinoma izvoljenih odposlancev, med njimi tudi iz podkrimskih vasi, je torej položil temelje slovenske državnosti, se izrekel za demokratično, na narodni enakopravnosti zgrajeno Jugoslavijo in izvolil 42-člansko delegacijo za 2. zasedanje AVNOJ. Razglas, resolucijo in sklepe zbora odposlancev slovenskega naroda so z letaki, z objavami v <span style="font-style:italic">Slovenskem poročevalcu</span> in ustno širili med ljudi na terenu; odmevali so tudi med nasprotniki narodnoosvobodilnega gibanja.<a class="link_ref" href="op.html#ftn.760" title="760IZDG F 438IV  1943 okt. s.d.  objava s podpisom J. Vidmarja in B. Kidriča F 438IV1943 okt. 3  resolucija sprejeta na zboru o..."><sup>760</sup></a> V povezavi s tem in razglasom vrhovnega plenuma OF o priključitvi Slovenskega Primorja svobodni in združeni Sloveniji, sprejetim že 16. septembra, so bili številni sestanki po vaseh in hišah. Prav te hiše oziroma družine in posamezniki, ki so jih zaznali belogardistični zaupniki, so v času domobranske prisile do osvoboditve oziroma do nasilne smrti plačevali »davek«.</p><p>Ker je medtem že popuščal strah pred nemško ofenzivo, se je politično stanje celo v vaseh, v katerih so bile prej postojanke vaške straže, počasi izboljševalo. Pod vplivom <span class="pagebreak" id="pb.231">231</span>političnega dela aktivistov, dostojnega obnašanja partizanskih enot ter ureditve oblastnega in upravnega poslovanja se je zaupanje do OF in narodnoosvobodilnega gibanja hitro dvigalo. Nastop Leona Rupnika in pojav domobrancev na strani nemškega okupatorja so vaščani večinoma zavračali, vendar to nikakor ni pomenilo, da pristašev nasprotnih sil v podkrimskih vaseh ni bilo več. Mnogi, zlasti tisti najbolj zagreti in zasvojeni z bojem proti komunizmu, so se le potuhnili in prikrili. Mnoge je še vedno mučila in odbijala usoda zajetih in obsojenih domačinov – vaških stražarjev. Bela garda, torej domobranci, je imela po podkrimskih vaseh še vedno svojo organizacijo in zaupnike, ki so bili povezani z ljubljanskim središčem domobranstva ali vsaj s tja pobeglimi domačimi vaškimi stražarji. Prav zato se je po vaseh še vedno širila OF nasprotna propaganda, pa tudi grožnje in bolj ali manj lažne, neresnične vesti. Ena takih naj bi bila novica, ki jo je v Ljubljano razširilo pobeglo dekle iz Staj, vključeno v prenos streliva v hribovska skladišča. Izjavljala je, da so partizani v njeni vasi pobili 20 vaških stražarjev in večje število Italijanov. <a class="link_ref" href="op.html#ftn.761" title="761IZDG F 111 AI Vesti  1943 sept. 26."><sup>761</sup></a></p><p>Lokalne oblasti so, z namenom da bi preprečile tako propagandno dejavnost, prepovedale odhode prebivalcev v Ljubljano pa tudi prehajanje iz ene vasi v drugo brez posebnih propustnic, ker se je tako po vaseh širila belogardistična propaganda iz Ljubljane. To je bil tudi motiv, da so 9. oktobra aretirali ižanskega župnika Janeza Klemenčiča in župana Mirka Merzela. Najprej so ju zaslišali na komandi mesta Ig, kjer je bil poveljnik Rudi Viler. Prvega so obdolžili, da je v času italijanske okupacije izrabljal prižnico za boj proti OF, da je blatil OF in njeno delo ter vodil partizanom nasprotno propagando še po vdaji Italije, in končno, da je hodil na sumljive sestanke k županu Merzelu, ki se jih je udeleževal tudi turjaški upravitelj Tone Goederer. Drugemu so očitali, da je organiziral belo gardo, da je javno govoril pred zborom vaških stražarjev, da je organiziral zgoraj omenjene sestanke in širil govorice o zmagi Nemcev nad partizani na Rakitni. Za oba je komanda mesta ugotovila, da sta nevarna in nasprotna OF, zato so oba zastražena poslali v Ribnico in izročili tamkajšnjemu vojaškemu sodišču. Župnik Klemenčič je pred področnim vojaškim sodiščem v Ribnici 19. oktobra 1943 povedal tudi: </p><blockquote class="quote"><p>»Poudarjam, da moj odnos do OF nikakor ni negativen, nasprotno, jaz v polnem obsegu odobravam osvobodilne napore Slovencev. Kot župnik sem pa obenem vezan na svojo nadrejeno oblast, tj. na škofijski ordinariat v Ljubljani, in sem se tozadevno držal navodil, prejetih od škofa odnosno tiskanih v škofijskem listu. <br/>V moji fari je od Italijanov požganih 188 hiš, 850 ljudi je popolnoma brez vsega <span class="pagebreak" id="pb.232">232</span>in za vse te ljudi bi rad še nadalje skrbel tako v gmotnem kot v moralnem pogledu.«</p></blockquote><p>Trgovec in župan Merzel je istega dne pred sodiščem izjavil naslednje: </p><blockquote class="quote"><p>»Župan občine Ig sem že od leta 1937 do danes. Aretiran sem bil v soboto 9. t.m. na svojem domu na Igu. Bela garda na Igu je bila ustanovljena leta 1942 in sicer ne od Ižancev, temveč od internirancev iz vasi Tomišelj. Ko so prišli januarja letos Ižanci iz internacije, so jih Tomišljani odnosno belogardisti hoteli prisilno mobilizirati za belo gardo. Vaščani pa so se pritožili meni, češ da so jim italijanski oficirji v kasarnah rekli, da je pristop k beli gardi prostovoljen. Jaz sem jim tudi dejal, češ če je tako, da se jim pač pozivu za vstop v belo gardo ni treba odzvati. Belo gardo je ustanovil oziroma organiziral neki Benko, posestniški sin iz Tomišlja odnosno iz Vrbljena. <br/> Imel je svojo komando na gradu na Igu. Mene so Italijani silili, naj bi ustanovil vaško stražo na Igu, vendar sem to zahtevo odklonil, kajti imel sem na razpolago v vasi vsega le 48 invalidov. Šele februarja odnosno marca 1943 so bili Ižanci, ki so se vrnili iz internacije, mobilizirani za belo gardo, vendar jaz pri tem nimam prav nikakih zaslug. <br/> Junija letos je prišel k meni novi komandant bele grade na Igu, neki Smrekar. Zahteval je od mene kot župana, naj organiziram v svoji občini sestanke, na katerih bi se naj obrazložil pomen bele garde. Popravljam v toliko, da je Smrekar sam te sestanke organiziral, od mene je zahteval le to, da sem na enem sestanku na Igu govoril, govoril sem pa le o statistiki živih in umrlih, o številu internirancev v občini, o številu vrnivših se iz internacije ter o onih, katerih bivališče je bilo neznano. Razen tega sem govoril tudi o prehrani in o podporah ter mimogrede omenil, da je največ po moji zaslugi občina Ig dobila preko 553.000 lir podpore in to v letošnjem letu. Zanikam, da bi uporabljal kakršnekoli žaljivke o partizanih in o delu OF.« <a class="link_ref" href="op.html#ftn.762" title="762Zapiske mi je posredoval dr. T. Ferenc za kar se mu najlepše zahvaljujem."><sup>762</sup></a></p></blockquote><p>Po inervenciji Metoda Mikuža je sodišče župnika Klemenčiča obsodilo na internacijo v stiškem samostanu. Merzel in Goederer pa sta bila 23. oktobra obsojena na smrt in ustreljena v Jelendolu.<a class="link_ref" href="op.html#ftn.763" title="763Prim. RSNZ F 301  18ZAII  1943 sept. 17. 20. okt. 11. F 301  22ZAIX  1943 okt. 9. IZDG F 111 AII  1943 okt. 13. F 123II  194..."><sup>763</sup></a> Skoraj istočasno je uspehe aktivistov med ižanskimi vaščani nekoliko omajal izgred 1. bataljona 9. brigade na Igu. V gostilni Gerbec na Igu so 10. oktobra odkrili poln sod vina in ga zaplenili. Nato so se borci opili, začeli streljati vsevprek, pobijali kokoši in zagrešili še več drugih vojaških prekrškov. Vaščani so se nad obnašanjem partizanov zgražali in se pritožili na komando mesta, a je bilo tudi <span class="pagebreak" id="pb.233">233</span>posredovanje komande mesta in rajonskega odbora OF neuspešno. O vsem tem so nato obvestili štab 18. divizije. Slab vtis, ki ga je med prebivalci podkrimskih vasi zapustil 1. bataljon, je skušal popraviti bataljon iste brigade 13. oktobra z dobro pripravljenim in izpeljanim mitingom v Tomišlju.<a class="link_ref" href="op.html#ftn.764" title="764RSNZ F 301  20ZA3  1943 okt. 13."><sup>764</sup></a></p><p>Za zaključek tega podpoglavja naj povemo še, da so prebivalci Tomišlja v skrbi za normalizacijo življenja in za vzgojo svojih otrok na pobudo učiteljic aktivistk očistili šolsko poslopje, v katerem so do vdaje Italije bivali vaški stražarji. V njem sta po skoraj poldrugoletnem presledku 20. oktobra začeli s poukom Romana Ukmar iz znane partizanske družine in njena prijateljica Milka Kajzer. Pouk je trajal le do nemške ofenzive. Ob nevarnosti sta se obe zatekli k rajoncem in pričakali konec ofenzive. Ko sta mislili, da je nevarnosti konec, sta se vrnili na Ukmarjev dom v Mateni. Tam so ju kmalu prijeli domobranci, ki so že imeli postojanko v Črni vasi. Padli sta kot zgodnji žrtvi Frakljevih domobrancev.<a class="link_ref" href="op.html#ftn.765" title="765SŠM F 18521  Iz šolske kronike Iška vas prav tam Register osnovnih šol str. 713  Tomišelj glej še op. 129."><sup>765</sup></a></p></div><div class="ss3" id="index-body.1_div.2_div.5_div.3"><h3><span class="head">Nemška ofenziva in utrditev domobrancev na Barju </span></h3><p>Po vdaji Italije je bila glavna skrb njene dotakratne zaveznice Nemčije, da bi si zagotovila železniško povezavo čez Ljubljansko pokrajino. V Italiji je namreč nadaljevala vojno proti zahodnim zaveznikom, vendar so kmalu zatem, ko se je 14. divizija približala Ljubljani, sledili prvi spopadi z manjšimi nemškimi oddelki. Prvi je bil že 14. septembra pred Ljubljano, ko naj bi skupina partizanov iz Cankarjeve brigade poskušala »vdreti« v Ljubljano. Dan pozneje so bili manjši boji 6 km južno od Ljubljane. Nemci so z dvema tankoma in spremstvom pehote patruljirali po Ižanski cesti proti Igu. Zaustavil jih je oddelek Cankarjeve brigade z italijanskim oklepnim avtomobilom.</p><p>Partizani so poškodovali nemški tank in prisilili Nemce, da so se umaknili nazaj v Ljubljano.<a class="link_ref" href="op.html#ftn.766" title="766RSNZ F 301  20ZA3  1943 sept. 15. T. Ferenc Kapitulacija Italije str. 266 sl."><sup>766</sup></a></p><p>Takoj ko so se na svobodnem ozemlju uredile novonastale brigade, povezane v 18. divizijo, je glavni štab zavaroval osvobojeno ozemlje. Ob mejah Ljubljanske pokrajine, kjer so jo obvladale partizanske sile, je razporedil divizije, ki naj bi svobodno ozemlje varovale pred sovražnimi vdori. 14. divizija je bila razporejena v glavnem na Notranjskem do stare jugoslovansko-italijanske meje in na delu Dolenjske. Njena poglavitna naloga je bila rušiti železniško progo Ljubljana–Postojna. 15. divizija je varovala severno Dolenjsko med nemško mejo in črto Gorjanci–Straža–Ajdovec–Muljava–Žalna–Grosuplje–Molnik. Na jugu Barja je vmesni prostor med 14. in 15. <span class="pagebreak" id="pb.234">234</span>divizijo zasedla 18. divizija (8. Levstikova, 9. in 10. Ljubljanska brigada), ki je po 21. septembru zapirala dohode na osvobojeno ozemlje iz Ljubljane, Vrhnike in Logatca. Območje Mokrca in Krima sta približno v tem času zasedli 8. Levstikova in 9. brigada. Levstikova je dobila operativno nalogo, naj Ljubljano zapre z vzhodne in južne strani. Njena 1. in 2. bataljon sta zasedla prejšnje položaje Cankarjeve brigade od Rudnika prek Škofljice do Pijave Gorice. 9. brigada je 21. septembra prišla na Golo in zasedla položaje na črti Lavrica–Črna vas–Podpeč–Borovnica–Rakitna. Ljubljanska brigada je ostala v zaledju v rezervi. Zahodnodolenjski odred je držal širše območje Suhe krajine, Vzhodnodolenjski odred pa Belo krajino.<a class="link_ref" href="op.html#ftn.767" title="767Prim. M. Mikuž NOB III str. 38 97 Z. Klanjšček NOV str. 578 sl. T. Ferenc Kapitulacija Italije str. 266 sl."><sup>767</sup></a></p><p>Prvi večji spopad z Nemci je imela 23. septembra Levstikova brigada v Selški dolini pod vasjo Orle, kjer je bilo med Selami, Lavrico in Ljubljano vmesno oziroma nezasedeno ozemlje. Nemci so vas najprej osvojili, naslednji dan pa so jih Levstikovci spet pregnali. Potem ko so nemški oddelki z nenadnim vpadom prodrli tako v Cerknico kakor tudi v Višnjo Goro, je glavni štab zapovedal, naj vse tri divizije preidejo v ofenzivo. Sprva je bila zelo napadalna 14. divizija: konec septembra je uspešno zrušila železniško progo. V začetku oktobra so sledili tudi napadi 15. divizije. Nemci so skupaj z oddelki domobrancev konec septembra poskušali vdreti na svobodno ozemlje proti Škofljici in po Ižanski cesti na Barje, a so jih borci 9. brigade zavrnili.<a class="link_ref" href="op.html#ftn.768" title="768IZDG F 438II2  1943 sept."><sup>768</sup></a> 1. in 2. bataljon Levstikove brigade sta 2. oktobra zavrnila močan nemški napad proti Lisičju, kjer je na nemški strani sodelovala tudi četa 1. bataljona domobrancev. Ljubljanska brigada je takrat začela napadati železnico na odseku Borovnica–Logatec. Nemci so v teh dneh po vzoru bombardiranja Novega mesta dvakrat bombardirali in z mitraljezi iz letal obstreljevali Ig (zbombardirali so cerkev sv. Jurija na Pungartu) in okolico. Takrat je na Igu zgorel »marof«. Vas so obstreljevali tudi s topovi.<a class="link_ref" href="op.html#ftn.769" title="769ZB Ig Pregled dogodkov na Igu str. 2 sl. za vse te spopade pred nemško ofenzivo prim. T. Ferenc Kapitulacija Italije str. 26..."><sup>769</sup></a></p><p>Ti prvi nepovezani spopadi partizanskih divizij z Nemci so bili le uvod v večjo ofenzivo, ki jo je pripravljal glavni štab. V povezavi s tem je 3. oktobra 1943 vse enote NOV na Dolenjskem in Notranjskem povezal v 7. korpus NOV in POS ter imenoval tudi njegov štab. Poveljnik je postal Rajko Tanasković, politični komisar pa dr. Jože Brilej - Boljko. Nekaj dni pozneje je vse to potrdil tudi vrhovni štab NOV in POJ. Že 9. oktobra je sledil ukaz glavnega štaba, naj korpus začne napadati proti nemški meji na Dolenjskem in proti severu v Ljubljansko kotlino na obeh straneh Ljubljane. Že pred tem je imela 9. brigada na tem območju nekaj uspešnih akcij (7. oktobra je osvojila železniško postajo Podpeč in jo uničila, napadla most čez Ljubljanico in ponovno <span class="pagebreak" id="pb.235">235</span>osvojila položaje na Sv. Ani, s katerih so jo Nemci potisnili, 9. oktobra pa so postavili zasedo blizu ljubljanskega bloka<a class="link_ref" href="op.html#ftn.770" title="770RSNZ F 301  20ZA3 str. 118  1943 okt. 7. 8. 9.."><sup>770</sup></a>). Toda še preden so korpusne enote prešle v napad, so Nemci začeli z ofenzivo na veliko osvobojeno ozemlje v »Jadranskem Primorju«.</p><p>Ko so si Nemci zagotovili oblast nad Italijo in organizirali obrambo proti zahodnim zaveznikom, so začeli misliti na popolno podreditev operacijskega območja »Jadransko Primorje«. To območje je zanje zaradi povezav z italijanskim bojiščem postajalo ključnega pomena. Nemška ofenziva se je začela na Primorskem, kjer je po vdaji Italije prišlo do splošne ljudske vstaje proti okupatorju. Že 25. septembra so Nemci prebili tako imenovano goriško fronto in se razlili po deželi ter partizane potisnili v obrambo v hribovitem in gorskem svetu. Nato so prečesali Istro in prešli v Gorski Kotar, od koder so začeli ofenzivo proti Dolenjski in Notranjski.<a class="link_ref" href="op.html#ftn.771" title="771M. Mikuž NOB III str. 62 sl. T. Ferenc Kapitulacija Italije o.c. str. 456 sl."><sup>771</sup></a></p><p>Nemci so torej začeli svojo veliko ofenzivo na Ljubljansko pokrajino oziroma na svobodno partizansko ozemlje z nasprotne strani kot Italijani, cilj pa je ostal isti: uničiti partizansko vojsko in narediti deželo varno in mirno za Nemce. Tudi strategija in taktika sta bili precej podobni italijanski: v več zaporednih fazah obkoliti partizanske enote na manjšem območju in jih dotolči. Pri tem so Nemci v primerjavi z Italijani uporabili mnogo več avtomatskega orožja in motoriziranih sil, s katerimi so hitreje zasedali začetne položaje in z nenadnimi napadi večkrat prisilili partizane v frontalne spopade, ki so se zanje slabo končali. V ofenzivi so sodelovale velike nemške sile (162. pehotna divizija z okrepitvami: 1. SS tankovskim polkom, 14. SS policijskim polkom in 122. topniškim polkom, 71. pehotna divizija in 44. grenadirska divizija z 901. grenadirskim tankovskim polkom in 14. SS polkom) z okoli 48.000 možmi. Ofenzivo na Ljubljansko pokrajino, ki so jo označevali kot »Prelom oblakov« (Wolkenbruch), so Nemci začeli, ko so 21. oktobra prešli Kolpo. Zadnja, četrta faza te ofenzive, ki je zajela mokrško-krimsko območje in Rakitniško planoto, se je začela 6. novembra 1943. V tem delu ofenzive so na nemški strani sodelovale močne domobranske enote. V celoti je sovražnik proti partizanskim borcem nastopil z najmanj štirikratno premočjo žive sile in še z velikokrat večjo v orožju.<a class="link_ref" href="op.html#ftn.772" title="772M. Mikuž NOB III str. 96 sl. T. Ferenc prav tam Z. Klanjšček NOV str. 578 sl."><sup>772</sup></a></p><p>Na območju, ki ga je zajela četrta, zadnja faza nemške ofenzive sta bili Levstikova in Ljubljanska brigada; v obeh so bili večinoma novinci, ki so v partizane prišli v času njunega nastajanja. Že nekaj dni pred neposrednim začetkom te faze ofenzive so se bataljoni Levstikove brigade spopadali z Nemci in domobranci na črti Ig–Škofljica–Lipoglav, nato pa pri Grosupljem. 4. novembra je 2. bataljon Levstikove brigade iz taktičnih motivov prodrl pred ljubljanski blok. Ko so nemške čete do 6. novembra <span class="pagebreak" id="pb.236">236</span>zasedle začetne položaje, se je že naslednji dan začenjal ofenzivni pritisk na brigadne enote. Te so se skušale v raznih smereh prebiti skozi tesno sklenjeni obroč sovražnika. V njem se je znašel tudi velik del Ljubljanske brigade, ki se je bojevala z Nemci severno od Levstikove brigade. Po neprestanih dnevnih bojih 7. in 8. novembra, ki so ponekod dobivali frontalni značaj, so se partizani 9. novembra ponoči poskušali prebiti na Malo goro, a jim ni uspelo. Po visokem snegu so se umaknili na Mokrec, vendar so jih tu Nemci po nekaj urah ponovno napadli. Ko se je zvečer sovražnik nekoliko umaknil, so se spet odločili za preboj. Borci so na Mokrcu poskrili težko orožje in ranjence s stražo pustili na Vajnem hribu. Ko so prišli do Krvave peči, so ponovno naleteli na nemški obroč. Morali so se vrniti in se izmučeni, prezebli in lačni po skoraj treh dneh neprestanih bojev in pohodov prek soteske Iške umaknili na Krim. Tu jih je čakal nov dan bojev. Ponoči 10. novembra se je večjemu delu obeh brigad posrečil umik v Pikovnik, od koder so se naslednji dan začeli pomikati proti Travni gori. Po umiku partizanskih borcev iz krimske pasti so enote 44. grenadirske divizije 12. novembra prečesale Krim in ga čistile razpršenih manjših skupin obeh brigad. S tem se je nemška ofenziva zaključila.<a class="link_ref" href="op.html#ftn.773" title="773M. Mikuž NOB III str. 114 sl. A. Kumše Pripoved neke dobe str. 99096."><sup>773</sup></a></p><p>Partizanske enote so v ofenzivi utrpele velike izgube. Mrtvih in ranjenih borcev je bilo zaradi frontalnih spopadov bistveno več kakor sicer. Izgube so povečevali ujeti partizani, ki so jih Nemci praviloma ustrelili. Enaka usoda je doletela tudi ranjence v odkritih bolnišnicah in začasnih zatočiščih. Mnogi borci so se sovražniku predali; številni med njimi so bili mobilizirani bivši vaški stražarji, ki so se ponovno odločali za domače nasprotnike in stopali v domobranske vrste. Veliko je bilo tudi izgubljenega in zahajkanega orožja. Toda vse partizanske enote so se ohranile in obstajale naprej. Prav tako ni bilo izgubljeno celotno svobodno ozemlje. Nemški okupator ni imel dovolj sil, da bi v ofenzivi obdržal začasno postavljene postojanke, domobranci pa so bili takrat še šibki. Prostrani deli Dolenjske in Notranjske so ostali v partizanskih rokah in bili svobodni. Svobodno ozemlje je bilo še vedno veliko.<a class="link_ref" href="op.html#ftn.774" title="774T. Ferenc Kapitulacija Italije str. 456566 isti Ljudska oblast II str. 172207 M. Mikuž NOB III str. 109 sl. Z. Klanjšček NOV..."><sup>774</sup></a></p><p>Tudi Levstikova in Ljubljanska brigada, ki sta se borili v zadnji fazi ofenzive na mokrško-krimskem območju, sta imeli velike izgube. Nemci so poročali, da so samo od 8. do 11. novembra našteli 693 mrtvih in 281 ujetih partizanov ter 75 civilistov.<a class="link_ref" href="op.html#ftn.775" title="775M. Mikuž NOB III str. 109 prim. za izgube M. Mikuž Ilova gora str. 35 sl."><sup>775</sup></a> Seveda so tudi zajeti partizani večinoma izgubili življenje. Med ofenzivo so Nemci z Rupnikom izdali letak, v katerem so pozivali partizane, naj se vrnejo domov, sicer <span class="pagebreak" id="pb.237">237</span>bodo njihove družine preselili v Nemčijo. Vse partizane, ki jih bodo ujeli v gozdu, pa bodo takoj ustrelili.<a class="link_ref" href="op.html#ftn.776" title="776RSNZ F 301  22ZAX  1943 nov. 8."><sup>776</sup></a> Koliko je bilo žrtev nemške ofenzive iz podkrimskih vasi, še ni točno znano. Iz Strahomera so v njej kot borci 18. divizije padli Jože Janežič, Anton in Franc Modic (oba v 8. brigadi) in Jože Močnik, iz Vrbljen pa Ivan Škrjanc in Anton Strle (oba 10. brigada). V noči z 10. na 11. november so na težavnem umiku po konjski stezi v dolino Iške in proti Krimu padli vaščani Franc Kraljič - Mihelov Frenk iz Škrilja, Franc Doberšek in Rajko Škraba. Na Igu so Nemci, potem ko so se že na dan prihoda nastanili po hišah, slučajno prijeli neznanega partizana, zajeli pa so tudi partizana Jožeta Ruperta, gostilničarja na Igu, ki je prišel tja in se hotel oglasiti doma. Oba so ustrelili. Na očiščevalnem pohodu po Mokrcu so Nemci odkrili skupino 12 ranjencev in vse pobili. Med njimi je bil tudi Avgust Mencej z Iga, ki je šele prišel v partizane. Med partizani, ki so jih Nemci po ofenzivi ustrelili v Iški vasi (15) in v Strahomeru (10) ni bilo nobenega domačina.<a class="link_ref" href="op.html#ftn.777" title="777Pismo ROOF Barje štabu 18. divizije  1943 dec. 24. o pogrebu padlih ZB Ig Pregled dogodkov Ig str. 3 M. Škraba Razvojna pot ..."><sup>777</sup></a> V nemška taborišča so bili po ofenzivi odpeljani Alojz Likovič, Anton Močnik, Anton Susman, ki je tam umrl, brata Anton in Franc Susman in Jože Žnidaršič iz Strahomera, Alojz Jankovič in Janez Marinčič iz Tomišlja ter Ivan Susman iz Vrbljena; vsi so bili v Dachauu.<a class="link_ref" href="op.html#ftn.778" title="778A. Kumše Pripoved neke dobe poglavje Velika nemška ofenziva str. 95 sl."><sup>778</sup></a> V izredno napornih bojih, ki so marsikateremu borcu izčrpali zadnje moči, sta obe brigadi izgubili precejšnje število mož, ki so iz različnih razlogov dezertirali iz svojih enot; vsaj 33 jih je bilo tudi iz podkrimskih vasi in z redkimi izjemami so vsi oblekli domobransko uniformo.</p><p>V tej ofenzivi veliko pretrpelo tudi civilno prebivalstvo. Nemške enote so veliko ljudi pobile, streljali so talce, ubijali moške, ki so jih zalotili izven kraja bivanja in pošiljale aretirance na prisilno delo. Okupatorski vojaki so požgali veliko domačij in tudi celih vasi, marsikje plenili in odnesli vse, kar je bilo zanje primerno.</p><p>Medtem ko so tudi v nemški ofenzivi mnoge vasi veliko pretrpele, je bilo podkrimskim vasem v marsičem vendarle prizanešeno. Nemške sile niso izvajale neposrednih represalij, niso streljali talcev niti niso požigali ali plenili. Neprijetna je bila seveda le nastanitev nemških vojakov po vaseh. Za tako stanje gre morda zasluga ROOF Barje, ki se je pravočasno umaknil in ga Nemci kljub čiščenju Mokrca in Krima niso odkrili.</p><p>Tistega dne, ko so prišli Nemci v podkrimske vasi, je bil rajonski sekretar Škraba v Brestu na vaškem sestanku. Rajonska patrulja ga je obvestila o prihajanju nemških oddelkov. Sledil je sklep, da se iz vasi takoj umaknejo. Rajonci z nekaj izpostavljenimi aktivisti (npr. Francka Grebenc iz Vrbljen) so se s hrano in opremo umaknili proti Iški vasi in naprej nad Iško v gozd, pozneje pa so se pomaknili še globlje v dolino Iške. <span class="pagebreak" id="pb.238">238</span>Tam so se razdelili na tri dele in vsak se je skril po svoje, le Pavla Centa je ostala na Golem. Prvo skupino, ki jo je vodil Rado Škraba - Gorazd, so sestavljali Franc Melik, Ivan Primc, Polona Škulj, Francka Žagar in Kraljič - Šalčk. Drugo, v kateri so bile tudi učiteljica Romana Ukmar s sestro Otilijo in Milka Kajzer, zaročenka partizana Vinka Ukmarja, je vodil Franc Debevec - Škrjanček z Jezera; skrila se je v gozdni votlini na pobočju Krima. Tretja skupina pod vodstvom Matije Škraba, v njej so bili Janez Šuštaršič - Hiti, Tone Župec - Klančarjev, Podlipec in Žagar, je našla zavetje pod Gornjim Igom. Vsi so ofenzivo preživeli; pred nenadnim nemškim napadom so se rešili tudi tisti člani rajona, ki so se po ofenzivi zatekli k staremu aktivistu Jožetu Škrabi - Teglju v Iško. Šele 22. novembra se je ROOF Barje ponovno v celoti zbral pri kmetu Glavanu v Škriljah in začel s političnim delom v novih pogojih, na polsvobodnem ozemlju. To se je tudi takoj pokazalo. Zaradi novega sovražnikovega očiščevalnega pohoda proti Mokrcu le nekaj dni pozneje, so se rajonci komaj izmaknili nemški hajki, ki jim je sledila po sneženih sledeh. Nato se je moral rajonski odbor pogosto seliti, kar je delo vsekakor oviralo. Potem ko so se iz hajke rešili v dolino Iške, kjer so nad pečinami blizu nekdaj obstoječe bolnišnice Krvavice počakali, da so se Nemci in domobranci vrnili z Mokrca, so se rajonci pomaknili v Vajnvrh nad Sivimi dolinami. Od tam so se vrnili k Glavanu v Škrilje, od koder je bilo lažje delovati po rajonu. Tu je ROOF Barje obnovil zaradi ofenzive pretrgane zveze z TOOF, zaupniki in obveščevalci ter začel »normalno« delovati (sestanki, delo z SPŽZ in ZMS).<a class="link_ref" href="op.html#ftn.779" title="779ZB Ig Pregled dogodkov Ig str. 3 M. Škraba Razvojna pot OF str. 63 sl. 70 sl IZDG F 111 AIV str. 61814 sl."><sup>779</sup></a></p><p>Med nemško ofenzivo in neposredno po njej so dozorevali tudi pogoji za utrditev domobrancev na Barju. Potem ko je Slovenska zaveza z nemško pomočjo iz pribežnikov vaške straže v Ljubljani že v drugi polovici septembra ustanovila 1. bataljon slovenske domobranske legije, so sorazmerno hitro sledili še novi bataljoni domobrancev. Do okoli začetka decembra so imeli domobranci že šest bataljonov, pet operativnih in šolski bataljon. Poleg tega je obstajala še posebna enota v Borovnici z okoli 326 možmi.<a class="link_ref" href="op.html#ftn.780" title="780IZDG SD F 31V  1943 nov. ok. 20."><sup>780</sup></a> S to rastjo je bila povezana tudi udeležba domobrancev v bojih proti partizanom in v nemški ofenzivi. V tem času so se v podkrimskih vaseh že pojavljali domobranci domačini kot npr. Ivan Boh, Janez Benko, Tone Martinčič, Janez Smole, Martin Štrukelj in Janez Modic iz Tomišlja, Kraljiči in Zerovčevi fantje iz Bresta, Martin Oblak iz Vrbljen ter Anzeljc in Požar iz Strahomera.<a class="link_ref" href="op.html#ftn.781" title="781 ZB Ig Pregled dogodkov Ig str. 3."><sup>781</sup></a></p><p>Hitra začetna rast domobrancev je bila povezana z mnogimi vzroki. Med domobrance so zgodaj skoraj v celoti šli vaški stražarji, ki so se po kapitulaciji Italije zatekli v varstvo novega okupatorja. V novo domobransko vojsko so vstopili mnogi, ki so se <span class="pagebreak" id="pb.239">239</span>zbali okupatorjeve ali domobranske prisile. Številne so v domobranske vrste privabile ugodnosti, materialna skrb za družine in seveda plača, ki so jo dobivali domobranci. V času nemške ofenzive in neposredno po njej so se domobrancem priključili mnogi borci, ki so se predali. To so bili številni po vdaji Italije ujeti vaški stražarji, ki so jih vključili v partizanske vrste, mobilizirani novinci in tudi interniranci, ki so se vračali domov. Tako so se npr. med nemško ofenzivo iz podkrimskih vasi predali naslednji borci in razen enega vsi prešli v domobranske vrste, čeprav nekateri pod prisilo: Ivan Švigelj, Anton Šteblaj, Anton Škulj, Janez in Jože Modic in Janez Glašič iz Iške vasi; Janez Čuden, Anton Špelak, Alojz Župec, Janez Pirc, Franc Luskovnik in Jože Rozina z Iga in Iške Loke; Janez Smole iz Kota; Martin Jankovič, Miha Grmek, Franc Škerjanc, Anton in Jože Ciber, Anton in Martin Škrjanc, Anton in Martin Strle, Anton Modic, Ivan in Ludvik Jankovič, Anton Stražišar in Jakob Župec iz Matene; Milan Zalar iz Tomišlja ter Anton Matjaž iz Vrbljen; dalje Jože Šivc, Jože Tancek, Peter Kraljič in Ivan Šivc iz Strahomera ter Jože in Matija Klančar ter Franc Virant iz Podgozda.<a class="link_ref" href="op.html#ftn.782" title="782RSNZ F 301  22ZAIIX str. 847 sl F 301  22ZAIX str. 774  1944 marec 12. F 301  22ZAII str. 808."><sup>782</sup></a></p><p>Kratka analiza te skupine pokaže del vzrokov, ki so jih vodili med domobrance. Med njimi je bilo 24 mobilizirancev, od tega jih je bilo 7 v partizanih že pred italijansko ofenzivo, se takrat predali in šli v internacijo, 6 pa je bilo takih, ki so po predhodni izpustitvi iz internacije šli v vaško stražo. Enajst teh dezerterjev se je po internaciji z Rabsko brigado vključilo v partizanske enote. Eden se je predal že pred nemško ofenzivo. Velik del imenovanih se je tako odločil predvsem zaradi strahovitih naporov, ki so jih v dneh nemške ofenzive prenašali borci obeh brigad. To še posebej velja za tiste, ki so po dolgi internaciji prišli v partizane bodisi z Rabsko brigado ali z mobilizacijo. Vsekakor jim je bilo pozneje življenjsko ugodneje nositi domobransko uniformo kot prenašati težko življenje v partizanih; poleg tega so bili za to še plačani. Tistim, ki so se predali že v času Italijanov, je bilo to sedaj še lažje storiti. Seveda je del dezertiral tudi zaradi idejnih in političnih motivov in pod vplivom protikomunistične propagande. Sem vsekakor lahko štejemo tiste, ki so že bili v vrstah vaške straže. Strah pred komunizmom, ki ga je med vaščani še posebej vzbujala in povečevala propaganda lokalnih voditeljev in domačih duhovnikov, je bil vsekakor eden izmed pomembnih vzrokov za priključitev k domobrancem. Svoje je v tej smeri storil tudi odpor proti partizanskim preskrbovalnim akcijam, ki so jih prizadeti nasprotniki narodnoosvobodilnega boja označevali za rop in krajo. Prav tako so na pristop k domobrancem vplivale usmrtitve nasprotnikov OF oziroma izrečene in izvršene smrtne kazni nad pripadniki vaških straž.</p><p>Pri odločanju za domobranstvo so torej poleg idejnih in političnih motivov imeli <span class="pagebreak" id="pb.240">240</span>pomembno vlogo tudi oportunistični vzroki, pri katerih ni šlo samo za materialno stran življenja, ampak predvsem za ohranitev »cele glave«.</p><p>Nova rast slovenskega domobranstva je sledila, ko je vrhovni komisar operacijske cone »Jadransko Primorje«, gaulajter dr. Rainer, izdal decembrsko uredbo o ustanovitvi oddelkov za pomoč pri vzdrževanju reda in varnosti v Ljubljanski pokrajini z veljavnostjo od 1. oktobra. Do konca januarja 1944 naj bi število domobrancev naraslo že na več kot 9200 mož.<a class="link_ref" href="op.html#ftn.783" title="783Po nekem poročilu naj bi število domobrancev konec leta 1943 naraslo že na več kot 10.500 mož kar je vsekakor pretirano štev..."><sup>783</sup></a> Vzporedno s številčno močjo so rasle tudi domobranske postojanke, med prvimi zlasti ob robu partizanskega svobodnega ozemlja od Planine do vzhodnega obrobja Ljubljanske kotline. Med njimi je teden dni po končani nemški ofenzivi nastala tudi postojanka na Barju, v Črni vasi. Že takrat je bila sicer predvidena tudi postojanka na Igu, ki naj bi preprečevala neposredni pritisk partizanov na ljubljanski blok, vendar so bili domobranci za vzpostavitev ižanske postojanke in s tem poseg neposredno v podkrimski svet še prešibki. Barjanska postojanka je bila dovolj blizu Ljubljane, da ni bila v večji nevarnosti pred partizani. To se vidi tudi iz ravnanja župnika Janeza Klemenčiča. Med ofenzivo sta 10. novembra na Ig prišla župnik, ki je zapustil Stično, in kaplan Jakob Mavec, doma z Iga, ki je pobegnil partizanski straži. V vasi sta ostala samo do odhoda Nemcev in se nato na župnijo vrnila šele z ustanovitvijo domobranske postojanke na Igu 8. aprila 1944. Do takrat je v obeh župnijah, ižanski in tomišeljski, ostal samo stari župnik Erjavec.<a class="link_ref" href="op.html#ftn.784" title="784J. Klemenčič str. 127130. O pobegu kaplana Mavca iz delovnega taborišča prim. M. Guček Šercerjeva brigada str. 397 sl."><sup>784</sup></a></p><p>Z barjansko postojanko so domobranci dobili pomembno točko, iz katere so kmalu nadzorovali vzhodni del Ljubljanskega barja in iz nje posegali na ozemlje podkrimskih vasi. Verjetno je prav zaradi takratne pomembnosti poveljstvo slovenskih domobrancev tja poslalo 21. četo, ki so jo v jedru sestavljali domobranci iz podkrimskih vasi, posebej iz tomišeljske posadke vaške straže, ki ji je poveljeval Franc Frakelj, takratni poveljnik 21. čete. Barjanska postojanka je postala nevarno izhodišče za protinarodnoosvobodilni boj na območju podkrimskih vasi.</p></div><div class="ss3" id="index-body.1_div.2_div.5_div.4"><h3><span class="head">Podkrimske vasi v času menjajoče se oblasti </span></h3><p>Konec nemške ofenzive je pomenil začetek nekakšnega medvladja na območju podkrimskih vasi. V njem so bile vasi sicer večinoma pod okriljem partizanskih enot, vendar so bile hkrati vse bolj izpostavljene nemškim in domobranskim napadom in pritisku. Okupator z domobranci je na partizanske akcije vedno hitro odgovarjal s protinapadi, prehajal v krajše ofenzivne in očiščevalne pohode, domobranci pa še <span class="pagebreak" id="pb.241">241</span>posebej v stalno, dnevno patruljiranje iz barjanske postojanke. Občasno so se krajši čas zadrževali v podkrimskih vaseh in potisnili partizane v višinske vasi. V začetku aprila 1944 so postali domobranci na našem območju že tako močni, da so na Igu vzpostavili stalno postojanko, na katero so se že dolgo pripravljali, belogardistično usmerjeni vaščani pa težko in nestrpno pričakovali. K nastanku ižanske postojanke je pripomogla tudi že 10. marca ustanovljena domobranska postojanka na Pijavi Gorici. Ta se je obdržala, čeprav so jo partizani v noči s 24. na 25. marec z velikimi silami napadli.<a class="link_ref" href="op.html#ftn.785" title="785Prim. M. Mikuž NOB IV Ljubljana 1973 str. 251."><sup>785</sup></a> Partizanski poskusi, da bi uničili novo domobransko postojanko na Igu, so trajali do konca junija 1944, a se prav tako niso uresničili. Domobranska postojanka na Igu je obstajala do osvoboditve in vanjo so nekaj dni pozneje kot posadko postavili 24. četo, sestavljeno predvsem iz suhokrajinskih domobrancev. S temi dogodki se začenja obdobje popolnega domobranskega gospostva nad obravnavanimi podkrimskimi vasmi.</p><p>Kmalu po nemški ofenzivi ponovno postale aktivne tudi partizanske enote S patruljami so nadzorovale podkrimske vasi, v njih postavljale zasede, občasno s svojimi sunki prihajale do Škofljice in Lavrice ter večkrat demonstrativno napadle barjansko postojanko. Tu so se v tem obdobju občasno zadrževale in se vojskovale Ljubljanska in Levstikova brigada, Notranjski odred in od marca 1944 naprej tudi Cankarjeva brigada. Na vso to partizansko dejavnost so Nemci in domobranci praviloma hitro odgovarjali. </p><p>Ena izmed oblik dejavnosti partizanov neposredno po ofenzivi so bile preskrbovalne akcije, rekvizicije. Izvajali so jih zlasti po nižinskih vaseh, ki jih zadnji boji in ofenziva materialno niso huje prizadeli. Sprva so jih načrtovale partizanske enote same, ko pa se je delo TOOF in še zlasti rajonske gospodarske komisije po ofenzivi spet utrdilo, so rekvizicije izvajale enote v soglasju s terenom. Pri tem je v podkrimskih vaseh pomembno vlogo imel Alojz Janželj iz Kota, član rajonske gospodarske komisije.<a class="link_ref" href="op.html#ftn.786" title="786IZDG F 111 AIV Vesti  1943 dec. 20."><sup>786</sup></a> Največje rekvizicijsko breme so nosili narodnoosvobodilnemu gibanju nasprotni in bogatejši kmetje; somišljeniki OF so za partizane veliko prispevali prostovoljno. Že 16. novembra 1943, torej neposredno po končani ofenzivi, so se domobranske <span style="font-style:italic">Vesti</span> pritoževale nad njimi: Partizani kradejo živino in vse, kar jim pride pod roko. Ljudje komaj čakajo rešitve in da bi že prišli Nemci.<a class="link_ref" href="op.html#ftn.787" title="787IZDG F 111 AIII  1943 nov. 16."><sup>787</sup></a></p><p>Rekvizicijam so bile zelo izpostavljene vasi tomišeljske občine, v njih pa še posebej družine, katerih člani so bili pri domobrancih; partizani so pobirali zlasti konje in prašiče.<a class="link_ref" href="op.html#ftn.788" title="788Prav tam  1943 nov. 29."><sup>788</sup></a> Po ustanovitvi barjanske postojanke so partizani ali terenci opravljali oskrbovalne akcije predvsem ponoči. Tako so na Igu v noči s 30. novembra na 1. <span class="pagebreak" id="pb.242">242</span>december par konj odpeljali kmetu Ivanu Menceju - Ceglarju, v Mateni pa par konj tudi posestniku Tavžlju.<a class="link_ref" href="op.html#ftn.789" title="789IZDG F 111 AIV  1943 dec. 1."><sup>789</sup></a> V noči s 5. na 6. december so rekvirirali pri kmetih Stojc, Kraljič, Štrukelj in Mencej, pobrali so hrano, nekaj živine in obleko.<a class="link_ref" href="op.html#ftn.790" title="790Prav tam Vesti  1943 dec. 6."><sup>790</sup></a> Rajonske terence in varstvene vodje je po oskrbovalni akciji v Iški Loki in Mateni 11. decembra presenetila domobranska patrulja in v spopadu so domobranci ubili aktivista Žota z Golega, ujeli dva druga, zasegli pa tudi dva voza hrane.<a class="link_ref" href="op.html#ftn.791" title="791RSNZ F 301  20ZA3  1943 dec. 12. IZDG F 111 AIV  1943 dec. 11."><sup>791</sup></a> Na starega leta dan so partizani rekvirirali v Tomišlju in sosednih vaseh, sočasno pa še mobilizirali. Pobrali so veliko hrane, mobilizacija pa ni uspela, ker so prebivalci pred njimi bežali v Podpeč in Notranje Gorice.<a class="link_ref" href="op.html#ftn.792" title="792IZDG F 111 AV Vesti  1944 febr. 2. Od začetka marca 1944 ponovno sledi niz rekvizicij po podkrimskih vaseh  prav tam VI Vest..."><sup>792</sup></a></p><p>Na Igu, ki je bil najvažnejši med podkrimskimi vasmi in hkrati zelo pomembna strateška točka za prehod z Barja v krimsko-mokrško območje, so si partizani in domobranci večkrat menjaje sledili. Tako je npr. barjanska domobranska četa 28. decembra prišla v vas, pregledala vse hiše in iskala partizane, ki naj bi bili v vasi. Ko je glavnina domobrancev že odšla, so iz partizanske Uršičeve hiše padli streli na nekaj domobrancev, ki so zaostali. Iz te hiše sta bila aktivist Pavle Uršič in njegov brat Alojz, ki je bil v partizanih; za narodnoosvobodilno gibanje sta bili tudi mati in sestra. Ti dve sta se pozneje pred belim terorjem umaknile k rajonu na Mokrec.<a class="link_ref" href="op.html#ftn.793" title="793IZDG F 111 AIV Vesti  1943 dec. 28. J. Klemenčič str. 116 sl."><sup>793</sup></a> Že naslednjega dne so na Ig prišli partizani. Nastanili so se na Trneku in v šolskem poslopju, nekaj pa tudi na gradu.<a class="link_ref" href="op.html#ftn.794" title="794Prav tam Vesti  1943 dec. 31."><sup>794</sup></a></p><p>Na vse to in seveda tudi na druge napade so Nemci odgovorili z očiščevalno akcijo na krimsko-mokrškem območju. V podkrimske vasi so prišli na novega leta dan 1944. Zasedli so vasi Ig, Iško vas, Tomišelj, Iško Loko in Želimlje. Partizani so se umaknili na Krim in Mokrec. Že naslednji dan je sledil nemški sunek z Iga v Škrilje in na Golo, domobranci pa so postavili zasede v Želimljah. Nato je sledila hajka po Mokrcu. Večji boji so bili pri Mačkovcu, tu je padlo nekaj partizanov, sedem pa so jih Nemci ujeli in ustrelili. Na tem pohodu so Nemci 5. januarja odkrili bolnišnico na Mokrcu, pobili ranjence in povsem uničili bolnišnico. Ko so zapuščali vas, so z nemško godbo na čelu prišli domobranci. Bilo jih je okoli 200. Morda so že tedaj nameravali na Igu ustvariti svojo postojanko. Zasedli so šolo in druga strateško pomembna poslopja in takoj začeli preganjati aktiviste. Močne patrulje so poslali v ižansko okolico, proti Želimljam in Podgradu. Pripadniki domobrancev so se prihoda svoje vojske zelo razveselili. <span class="pagebreak" id="pb.243">243</span>Prepričani, da bo ostala, so se mnogi v navdušenju povsem razkrili. Toda po petih dneh (14. januarja) so domobranci in Nemci Ig in ižanske vasi ponovno zapustili.<a class="link_ref" href="op.html#ftn.795" title="795IZDG F 111 AV Vesti  1944 jan. 3 prav tam Vesti  1944 jan. 8. in 10. 12. in 15. RSNZ F 30120ZA3 1944 jan. 3. 7. in 10. M. Šk..."><sup>795</sup></a></p><p>Po odhodu domobrancev z Iga so se njihovi najbolj glasni pristaši iz strahu pred partizani umaknili z Iga in se zatekli v Ljubljano. Domobranske <span style="font-style:italic">Vesti</span> so takrat zapisale, kako so se najbolj protikomunistični ljudje pritoževali, da bi bilo mnogo bolje, če domobranci sploh ne bi prišli na Ig. Tudi naj ne pridejo več, če pa že, tedaj samo v večjem številu in za stalno.<a class="link_ref" href="op.html#ftn.796" title="796IZDG F 111 AV Vesti  1944 jan. 17."><sup>796</sup></a></p><p>Proti koncu januarja 1944 in vse do ukinitve VOS na zasedanju SNOS v februarju, je bil v podkrimskih vaseh zelo dejaven 1. vod varnostnega bataljona (v povezavi z rajonskim odborom). Skoraj vsak dan so njegovi člani patruljirali po rajonskem ozemlju in postavljali zasede po vaseh. Vzrok za tako dejavnost so bili izpadi domobrancev iz barjanske postojanke, ki so lovili aktiviste in jih ubijali. Nastopi vosovcev in terencev so bili zelo uspešni. Iz zasede so februarja napadli domobransko in nemško kolono na Barju, ubili šest sovražnikov in jih še več ranili. Istega meseca so v Iški vasi napadli domobrance in rešili že aretirane aktiviste.<a class="link_ref" href="op.html#ftn.797" title="797Glej RSNZ F 301  18ZAIV str. 470 (tedensko poročilo 1944 febr. 3.) str. 4801 (tedensko poročilo 1944 febr. 11.) in str. 484 ..."><sup>797</sup></a> Takrat je rajonski odbor izrazil tudi željo, da bi bila na njegovem območju stalna partizanska enota, ki bi bila kos domobrancem, ki bi preprečevala njihove patrulje in jih držala pod nadzorom. Na svojem ozemlju je bil pripravljen s hrano oskrbovati tudi cel bataljon.<a class="link_ref" href="op.html#ftn.798" title="798RSNZ F 301  18ZAIII str. 276  1944 febr."><sup>798</sup></a></p><p>V drugi polovici februarja so partizani Notranjskega odreda res prišli na Ig. Tudi prve dni marca je NO prišel v podkrimske vasi (Ig, Iška Loka, Matena, Staje, Kot, Iška vas in Iška) in tu tudi rekviriral. Domobranski vir je takrat poročal, da je bilo partizanov okoli 150 in da so bili oboroženi z dvema lahkima minometalcema in s kar 8 mitraljezi ter oblečeni po večini v italijanske uniforme.<a class="link_ref" href="op.html#ftn.799" title="799IZDG SD F 280I obveščevalni center  1944 marec 8. 12. 13. Prim. še F 111 AVI Vesti  1944 marec 3."><sup>799</sup></a> Nekaj dni pozneje so napadli še Črno vas.<a class="link_ref" href="op.html#ftn.800" title="800IZDG F 111 AVI Vesti  1944 marec 21. in 24."><sup>800</sup></a></p><p>Ker se je kmalu pokazalo, da so enote NO prešibke za uspešno delovanje, so sredi marca na krimsko-mokrško območje prišli Ljubljanska brigada in dva bataljona Levstikove brigade, ki so takoj prešli v ofenzivo ob progi Ljubljana–Postojna. Istočasno so začeli napadati postojanke Podpeč, Preserje in Črna vas (16. marca 1944). Sovražnik je takoj odgovoril. 18. marca so Nemci in domobranci z nenadnim sunkom prodrli daleč proti Rakitni. Partizani, še posebej enote Ljubljanske brigade, bi verjetno <span class="pagebreak" id="pb.244">244</span>doživeli katastrofalen poraz, če ne bi sovražnikove namere pravočasno odkrili. Tako so se borci še pravočasno umaknili.<a class="link_ref" href="op.html#ftn.801" title="801S. Petelin  Vojko str. 324 sl. 328 sl."><sup>801</sup></a> Tudi partizani so na to akcijo hitro odgovorili. 29. marca in nato ponovno 3. aprila so napadli Lavrico in bili odbiti. 2. aprila so se spustili v nižinske vasi in v Kotu priredili velik miting, na katerem je govoril Matija Škraba. Nadaljevali so z napadom na domobransko postojanko v Črni vasi 4. aprila 1944, vendar uspeh ni bil enak vloženemu trudu.<a class="link_ref" href="op.html#ftn.802" title="802IZDG F 31III  1944 april 14. Tu so imeli partizani štiri mrtve in okoli 15 ujetih nek drug vir govori celo o 2025 ujetnikih...."><sup>802</sup></a> Na Igu so se partizani zadrževali še 5. aprila in rekvirirali konje pri vaščanih.<a class="link_ref" href="op.html#ftn.803" title="803IZDG F 111 AVI Vesti  1944 april 4. in 8. 13."><sup>803</sup></a> 7. aprila v zgodnjih jutranjih urah so partizani še enkrat prišli do Črne vasi in Lavrice, vendar so se po nekaj strelih umaknili. Vse do Škrilja in Golega jim je sledila velika skupina domobrancev,.<a class="link_ref" href="op.html#ftn.804" title="804IZDG F 280II  1944 april 7."><sup>804</sup></a></p><p>Istega večera so se s pohoda vračale močne skupine Nemcev in domobrancev z Rakitne in se ustavile v Iški vasi, Kotu, Stajah in Igu. Ko so se vračali proti Ljubljani, je na Igu ostala skupina barjanskih domobrancev in tako je nastala postojanka Ig.<a class="link_ref" href="op.html#ftn.805" title="805IZDG F 52. V času ko je nastala stalna domobranska postojanka na Igu je bila v širšem krimskomokrškem območju že vrsta močni..."><sup>805</sup></a></p><p>Ustanovitev domobranske postojanke Ig seveda ni bila slučajna. O njej so domobranci razmišljali že januarja, vsekakor pa zelo pogosto po nastanku postojanke na Pijavi Gorici. Tudi partizanske enote na obravnavanem območju, še posebej člani rajonskega odbora OF Barje, so se kmalu zavedle možnosti, da bodo tudi domobranci postavili postojanke tam, kjer so jih imele vaške straže. Zato so že konec leta 1943 požgali župnišče in šolsko poslopje v Tomišlju ter gradič Brest v Brestu.<a class="link_ref" href="op.html#ftn.806" title="806SŠM F 18521  Iz šol. kronike Iška vas RSNZ F 301  20ZA3  1943 dec. 9. J. Klemenčič str. 132 IZDG F 111 AV Vesti  1944 marec ..."><sup>806</sup></a> Domobranski poskus na Igu v prvi polovici januarja je domneve potrdil, prav tako pa tudi vest partizanske obveščevalne službe okoli sredine februarja 1944.<a class="link_ref" href="op.html#ftn.807" title="807RSNZ F 301 18ZAIIII  1944 febr. 12.  menda nameravajo domobranci narediti postojanko na Igu."><sup>807</sup></a> Partizani 3. čete NO s terenci so nato v več poskusih zažgali Palmetov ižanski grad, ki pa vseeno ni pogorel do konca, občinsko hišo na Trneku, šolsko poslopje in pošto.<a class="link_ref" href="op.html#ftn.808" title="808IZDG F 111AV Vesti  1944 febr. 1. in 3. 17. in 18. prav tam Vesti  1944 marec 3. F 111 BV Vesti 1944 febr. 5. F 111 BVI Vest..."><sup>808</sup></a> Po drugi strani so domobransko postojanko na Igu vedno bolj odločno zahtevali tudi belogardistični <span class="pagebreak" id="pb.245">245</span>vaščani podkrimskih vasi, katerih razpoloženje glede postojanke vsaj deloma razkrivajo domobranske <span style="font-style:italic">Vesti</span> v začetku marca: »Ig je tako blizu Ljubljane, daje precejšnje število domobrancev, a niti danes še nima domobranske posadke. Ena izmed prvih vaških straž je bila osnovana na Igu, kjer so domačini prijeli za orožje, da branijo svoje lastno premoženje.« Pisec nato pravi, da je postojanka vaških straž obstajala tudi v Tomišlju, ki je bila še močnejša in bolj številna. Nato je nadaljeval:</p><blockquote class="quote"><p>»Danes pa je ves predel Barja s podkrimskimi vasmi v popolnem območju partizanskih tolp nezaščiten. (Trditev je za ta čas vsekakor že nekoliko pretirana; služi pa namenu.) Ljudje z grozo gledajo, kako jim banditi uničujejo premoženje. Ižanski domobranci pa po drugih enotah komaj čakajo, da bi šli branit svoj lastni krov in življenja svojih domačih.« <a class="link_ref" href="op.html#ftn.809" title="809IZDG F 111 AVI Vesti  1944 marec 3."><sup>809</sup></a></p></blockquote><p>Nastanek domobranske postojanke na Pijavi Gorici in začetek pomladanskih poljskih del sta še povečala željo belogardističnih vaščanov, da bi ustanovili postojanko na Igu. Toda napačno bi bilo misliti, da postojanka ni nastala tudi po volji domobranskega vodstva. Vsa dejavnost barjanske postojanke, še posebej njeno množično uničevanje podkrimskih aktivistov, je bila pot, ki je vodila do postojanke na Igu.</p><p>Od vsega začetka je 21. četa na Barju delovala po splošnih domobranskih strateških in taktičnih smernicah boja proti narodnoosvobodilnemu gibanju:</p><p>1. Z vsakodnevnimi, zelo premišljenimi patruljami in večjimi ofenzivnimi sunki potiskati partizane čim dlje v notranjost svobodnega ozemlja in čistiti na novo obvladovana ozemlja pred novodošlimi sovražniki.</p><p>2. Z neprestanim preganjanjem in uničevanjem terencev in aktivistov OF zatreti narodnoosvobodilno gibanje med prebivalstvom. Poboji in pošiljanje v nemška taborišča smrti in na prisilno delo sta bili dve obliki boja za dosego istega cilja.<a class="link_ref" href="op.html#ftn.810" title="810Prim. M. M. Vir Pravi obraz osvobodilne fronte III Buenos Aires 1972."><sup>810</sup></a></p><p>Od prvega dne obstoja barjanske postojanke dalje se je domobranska posadka pod poveljstvom poročnika Fraklja bojevala proti narodnoosvobodilnemu gibanju in OF v obeh smereh. Po Barju in v ravninske podkrimske vasi je pošiljala patrulje s tudi do petdeset možmi, najprej v tiste blizu Črne vasi (Iška Loka, Matena, Brest), nato pa tudi v vasi neposredno pod hribovitim svetom. Med njimi in v njih samih so postavljali zasede in poskušali prestreči partizanske patrulje in borce. Postopoma so pred partizanskim pritiskom zapirali ljubljanski prostor in povečevali ozemlje, ki so ga obvladovali v smeri proti krimskemu svetu. Zaradi trdovratnega odpora partizanskih enot je bil ta proces počasen. Šele po več kakor štirih mesecih obstoja barjanske postojanke se je domobrancem posrečilo vzpostaviti postojanko na Igu. V večjih protipartizanskih akcijah so v tem času domobranci le sodelovali z nemškimi <span class="pagebreak" id="pb.246">246</span>enotami, pozneje pa so se jih lotevali tudi samostojno, vendar vedno v povezavi z drugimi domobranskimi postojankami.<a class="link_ref" href="op.html#ftn.811" title="811Poglejmo nekaj primerov ki jih je zabeležil rajonski obveščevalec in nato tudi domobranske Vesti l. jan. 1944 so domobranci ..."><sup>811</sup></a> Vzporedno z bojem proti partizanskim borcem je barjanska domobranska posadka sistematično uničevala tudi terence, aktiviste in simpatizerje OF in narodnoosvobodilnega boja. Frakelj je tako nastopal že kot poveljnik tomišeljske postojanke vaške straže. Po obnovitvi vojaške formacije v obliki bolje organiziranega in idejno bolj protinarodnoosvobodilnega domobranstva je s to prakso nadaljeval, vendar v mnogo bolj nečloveški obliki – z mučenjem in pobijanjem ljudi. O veliki zagrizenosti prvega poveljnika barjanske postojanke in o njegovih osebnih pobudah pri nasilju nad aktivisti in pripadniki OF, pa tudi nad sorodniki partizanskih borcev, najbolj neposredno govori njegov nastop proti novemu komandirju 21. čete, ki ga je začasno zamenjal. V nasprotju z vojaškim pravilom se je z osebnim pismom na poveljnika 2. skupine domobrancev pritožil proti svojemu četnemu poveljniku nadporočniku J. V. Nadrahu. Naj navedemo značilne dele njegovega pisma, v katerem je zahteval, naj se Nadraha zamenja, »sicer bo šla naša (stvar ali četa)? po zlu.« Glasijo se:</p><blockquote class="quote"><p>»Odkar je on prevzel poveljstvo nad četo, četa ne dela skoraj nič več … Patrulje se pošiljajo na teren v vedno manjšem obsegu. Terenska organizacija [namreč OF] se ne razbija več tako, kot se je to delalo prej [ko je bil Frakelj poveljnik], po načrtu. Nasprotno! V tem času je spustil na svobodo nekaj pravih terencev, komunistov [verjetno misli na primer Aliča z Barja]. Fantje se razburjajo in pravijo, da ne more tako več iti naprej. Prosijo me, naj pokrenem proti temu … <br/> Razumeti pa morate, da teh stvari ne morem pisati preko njega [tako bi moral po vojaškem pravilniku], zato pišem zasebno pismo. Razumeli boste, da mi [ni] niti malo volja, da četo, ki sem jo jaz organiziral, sedaj prepustim nezanesljivemu in nesposobnemu človeku. »Sem preveč zagrizen antikomunist« in imam preveč rad svoje fante, ki sem jih povečini vzgajal že preje več /kakor/ pol leta v Legiji v Tomišlju, kjer sem bil komandant. »Zahtevam, da se v treh dneh odstrani nadporočnika Nadraha s položaja komandirja čete, če ne ga <span class="pagebreak" id="pb.247">247</span>bom dal aretirati in zapreti in bom zahteval, da se uvede proti njemu sodna preiskava … to pišem iz čiste ljubezni do domobranstva, ker želim, da bi bilo domobranstvo idejno čisto, močno in zdravo!« <a class="link_ref" href="op.html#ftn.812" title="812Podčrtal in dodal pripombe v okroglih oklepajih (pisec)  IZDG F 111 AIV  1943 dec. 20."><sup>812</sup></a></p></blockquote><p>Poveljnik organizacijskega štaba slovenskega domobranstva podpolkovnik Krener je na pismo odzval tako, da je poročnika Fraklja kaznoval s petnajstdnevnim zaporom.<a class="link_ref" href="op.html#ftn.813" title="813Prav tam  1943 dec. 29."><sup>813</sup></a> V prvih mesecih leta 1944 – morda že takoj po zaporu – je bil kot nadporočnik ponovno poveljnik 21. čete na Barju, ne pa tudi pozneje na Igu. Zaradi razvpitosti so ga poslali na oficirski tečaj v Ljubljano in 1. maja je bil že na spisku 24. domobranske čete v Velikih Laščah kot poročnik in vodnik 1. voda.<a class="link_ref" href="op.html#ftn.814" title="814Prim. IZDG F 52I1  1944 marec 6. prav tam F 55IV  1944 maj 1. in 17."><sup>814</sup></a></p><p>Napačno bi bilo za grozodejstva, ki jih je izvršil Frakelj obdolževati samo njega osebno. Ubijanje aktivistov, njihovo pošiljanje v internacijo in na prisilno delo v Nemčijo je bila načrtna oblika boja domobranskega vodstva proti narodnoosvobodilnemu gibanju. Frakelj je bil zaradi svojega fanatizma še posebej izbran izvrševalec belega terorja. Že v novembru 1943 je domobransko poveljstvo dajalo navodila, kako ravnati z aktivisti in terenci OF. V mestih sta bila za to delo pristojna policija in orožništvo (domobransko). Izven Ljubljane, tj. izven bloka (žice), pa je bila to stvar domobrancev samih. Kljub temu so imeli domobranci pravico nastopiti tudi v mestu, če so odkrili ali opazili kakršenkoli »komunistični« izpad. Povelje domobranskim enotam o tem se je glasilo: V izrednih slučajih, kadar domobranci opazijo karkoli sumljivega … in bi vsako odlašanje in oklevanje osumljencem omogočilo pobeg, naj brez sentimentalnosti odločno nastopijo in krivce izroče mestni policiji, v manjših mestih orožništvu.<a class="link_ref" href="op.html#ftn.815" title="815IZDG F 31V  1943 nov."><sup>815</sup></a> Še bolj jasno in odločno je tako pristojnost zastopal šef pokrajinske uprave general Rupnik. Ko so 5. decembra 1943 pod vodstvom ljubljanske policije na zemljišču občine Tomišelj – torej izven bloka – in na posestvu Marije Škafar izkopavali tam najdena trupla žrtev, ki so jih ubili Frakljevi domobranci, so o tem napisali zapisnik. Nanj je general Rupnik lastnoročno pripisal:</p><blockquote class="quote"><p>»Glede uničenja terencev – katero je samo po sebi razumljivo – navodila niso potrebna, ako se vrši izven bloka. Toda tudi ubijeni terenci se imajo povsod – že iz higienskih in sanitetnih razlogov – pošteno pokopati. V notranjosti bloka je – razen v slučaju samoobrambe – vsako ubijanje terencev prepovedano, ter se imajo vsi aretirani terenci najhitreje predati policiji.« <a class="link_ref" href="op.html#ftn.816" title="816Podčrtal pisec  RSNZ F 301  20ZA3 str. 133 sl.  1943 dec. 12. za 6. dec. 1943."><sup>816</sup></a></p></blockquote><p><span class="pagebreak" id="pb.248">248</span>Domobranski poveljnik podpolkovnik Krener je glede tega sporočil poveljniku policijskega varnostnega zbora podpolkovniku Palčiču naslednje:</p><blockquote class="quote"><p>»S temi navodili je dovolj jasno povedano, do kam sega oblast policije, in da je svojo oblast grobo izkoristila in zlorabila, ko je hotela brez vsakega povelja odnosno dovoljenja predpostavljene oblasti poseči v rajon, ki je pod vojaško oblastjo. Zelo čudno se nam zdi, poudarjam ponovno, zelo čudno, da je začela policija kazati vnemo – na čigavo pobudo, ni znano in nas tudi ne zanima – za ubite terence, dočim ni kazala prav nobenega zanimanja ali le zelo malo za žrtve ljubljanskih komunističnih atentatorjev.« <a class="link_ref" href="op.html#ftn.817" title="817RSNZ Rupnikov proces  1943 dec. 14 morda je nadporočnik Nadrah zaradi tega začasno zamenjal Fraklja."><sup>817</sup></a></p></blockquote><p>Frakelj je torej že kot poveljnik barjanske postojanke dobil ukaz oziroma navodilo, kako naj ravna s političnimi delavci OF in imel pri tem vso podporo vodstva. To je bil sistem uničevanja, ki ga je Frakelj po svoje poglobil. Za sodelavce je izbral 12 najbolj vnetih domobrancev, večinoma iz nekdanje tomišeljske postojanke vaških straž. Med njimi so bili bivši bogoslovec Martin Oblak in Jakob Modic - Anzelc iz Vrbljena, Jože Grum iz Podkraja, Franc in Jože Švigelj iz Bresta, Ludvik Stojc z Iga, Ivan Juha in Anton Modic iz Matene, Franc Požar iz Strahomera in Anton Platnar - Sedejev, tudi bivši bogoslovec, iz Iške vasi.<a class="link_ref" href="op.html#ftn.818" title="818Prim. IZDG F 496III6 b  dopis ROOF Barje komisiji za ugotavljanje zločinov okupatorja in njihovih pomočnikov pri predsedstvu..."><sup>818</sup></a> Poimenoval jih je za »apostole«, v virih pa se označujejo tudi kot »angeli«. Delali so načrtno in po bolj ali manj preverjenih, točnih podatkih, ki so jih dobivali predvsem od svojih zaupnikov in obveščevalcev. Toda likvidatorji so se menjali in njihovo število se je do konca vojne v podkrimskih vaseh močno povečalo.<a class="link_ref" href="op.html#ftn.819" title="819Prim RSNZ F 301  22ZAIIX str. 812 sl  1944 nov. 27. seznam pripadnikov likvidatorske skupine okraj na Barju na seznamu je iz..."><sup>819</sup></a></p><p>S svojim uničevalnim delom je Frakljeva skupina začela neposredno po nastanku barjanske postojanke. Najprej so »očistili« njeno neposredno okolico in že 25. novembra 1943 v Kozlarjevi gošči nečloveško pobili 12 do 15 aktivistov, večinoma iz Črne vasi in Ižanske ceste. Med ugotovljenimi žrtvami so bili Franc Melik, njegova žena Marija in sin Slavko, Ivan Melik, Francetov brat, in njegov sin Branko, Štefka Vidmar, Anton Škraba, Matijin brat, sestra Rada Škrabe, Vera, Ivanka in Lojza Lenarčič. Zdi se, da so takrat ali pa približno ob istem času pobili tudi člane Ukmarjeve partizanske družine: očeta Vinka, hčeri Otilijo in učiteljico Romano ter njeno prijateljico Milko Kajzar, ki <span class="pagebreak" id="pb.249">249</span>so jih aretirali na domu v Mateni. Ukmarjevo ženo Jero so poslali v Auschwitz, kjer je umrla, enako usodo je v nemški internaciji doživela tudi tja poslana Štefkina sestra Fani Vidmar. Frakelj - Peter Skalar je takrat menda dejal: »Komuniste je treba brez usmiljenja likvidirati in ni treba prirejati nobenih preiskav in podobnega.«<a class="link_ref" href="op.html#ftn.820" title="820IZDG F 111 AV  1944 jan. 8. letak Dejstva govore datiran z 1943 dec. 12. ZB Ig  Izjava Joži Jalen str. 4 SŠM F 18521  Podatk..."><sup>820</sup></a> Že po teh prvih žrtvah je prebivalstvo barjanskega rajona, pripadnike narodnoosvobodilnega gibanja zajel velik strah. Rajonski obveščevalec Šimen (Jože Podržaj) je zapisal, da pobijajo pristaše OF in med vzroki našteval tudi osebno sovraštvo. Po njegovem naj bi domobranci v zadnjem času pobili 17 ljudi.<a class="link_ref" href="op.html#ftn.821" title="821RSNZ F 301  18ZAIII str. 132 sl. 1943 dec. 12."><sup>821</sup></a> Skalarjevi ljudje naj bi aretirali tudi Marijo Podržaj in Francko Grebenc. Odpeljali so ju v Ljubljano, vendar so ju po devetih dneh izpustili. Po izjavi Pavle Grebenc - Dolenc so ju izpustili zaradi tega, ker je poveljnik komande mesta Ig in Marijin mož Jože Podržaj izdal nalog za aretacijo mater dveh belogardističnih organizatorjev iz Vrbljena: Benkovo in Požarjevo.<a class="link_ref" href="op.html#ftn.822" title="822ZB Ig  Izjava Pavle GrebencDolenc str. 6."><sup>822</sup></a> Vsekakor so se na ROOF Barje takoj odzvali na ta grozodejstva. Z letaki in razglasom so opozorili in od morilcev zahtevali, naj prenehajo s poboji terencev, ker se bodo sicer maščevali nad domobranskimi družinami; letake so na Igu raznesli po hišah, iz katerih so bili domobranci.<a class="link_ref" href="op.html#ftn.823" title="823IZDG F 111 AIV Vesti  1943 dec. 11. F 111 BVI Vesti f 64259."><sup>823</sup></a></p><p>To pobijanja ni zaustavilo. Konec novembra so domobranci zajeli in verjetno ubili kurirja, ko je nesel partizanska sporočila v Ljubljano. Podobna je bila usoda partizanskega kurirja Antona Mavca z Golega. Domobranci so ga zajeli v Škriljah, ko je nosil <span style="font-style:italic">Slovenskega poročevalca</span> in letake, v katerih so rajonci pozivali Skalarja in njegove, naj nehajo preganjati terence in aktiviste oziroma zaupnike.<a class="link_ref" href="op.html#ftn.824" title="824IZDG F 111 AIV  1943 dec. 1. F 723II3  1943 dec. 11."><sup>824</sup></a> 20. decembra so padle naslednje, slučajno izbrane žrtve: Marija Verbič, mati z Ljubom Šercerjem ustreljenega partizana, ki so jo domobranci iz Podpeči izročili Fraklju; v Ljubljani aretirana Francka Brancelj - Korpes in njen oče Jože ter mati Marijo iz Podkraja, ker so bili trije sinovi in hčer v partizanih; poleg njih pa še slučajno na bloku pri Mokarju prijeti Jože Javornik, gostilničar in mesar z Iga, ter Anton Jesih, sin ižanskega gostilničarja, ki so ga ustrelili namesto očeta, aretiranega hkrati z Javornikom.<a class="link_ref" href="op.html#ftn.825" title="825Prim SŠM F 18521  Iz šol kronike Ig str. 21 da jih že 4. dec. prijeli in pobili J. Vidic str. 405 sl. S. Petelin  Vojko str...."><sup>825</sup></a> Pred koncem leta, 29. decembra, je domobranska patrulja za cerkvijo v Iški vasi ubila aktivistko Marijo Žagar - Malnarjevo mater. Pri umoru je sodeloval Anton Platnar iz iste vasi.<a class="link_ref" href="op.html#ftn.826" title="826ZB Ig  Pregled dogodkov str. 4 M. Škraba Razvojna pot OF str. 67 sl J. Vidic str. 410."><sup>826</sup></a> Že sredi januarja 1944 so <span class="pagebreak" id="pb.250">250</span>v bližini Škofljice umorili tudi njeno hčer Marijo por. Kršmanc in Francko Tancek z Gornjega Iga.<a class="link_ref" href="op.html#ftn.827" title="827ZB Ig  Pregled dogodkov Ig str. 4 ima Matija Tancek J. Vidic str. 410 sl RSNZ F 301  22ZAIX str. 774  1944 marec 12."><sup>827</sup></a> Januarja sta bili na bloku na Igu aretirani Ivanka in Helena Bolha, ko sta se iz Ljubljane vračali na Ig. Obe so zaprli na Barju. Heleno so kmalu izpustili, Ivanko pa 7. februarja ustrelili na ižanskem pokopališču.<a class="link_ref" href="op.html#ftn.828" title="828J. Vidic str. 410 sl."><sup>828</sup></a></p><p>Po vrnitvi iz zapora se je Frakelj - Skalar še s povečano vnemo lotil preganjanja aktivistov in pristašev OF. Na pohodu v Vrbljene so 27. januarja 1944 aretirali Pavlo Furlan, Lojzo in Marijo Grebenc, Franco Štrumbelj, sestro Matije Škrabe, katere mož je umrl na Rabu, in mater osmih otrok, Ivano Lesico, Marijo Podržaj, ki je mož Jože tokrat ni mogel reševati, Angelo Kumše - Ruparjevo in kot edinega moškega Pavlinega brata Martina Furlana. Na spisku za aretacijo je bila tudi Francka Grebenc, ki pa se je že po aretaciji umaknila na rajon. Rešili sta se tudi Mihela Furlan in Pavla Grebenc, ki sta se zatekli v gozd nad vasjo. V Tomišlju so spotoma pobrali Pavlo Peršin - Jankovičevo, zaročenko Martina Furlana in Francko Škraba, roj. Grum, ženo že jeseni v Kozlarjevi gošči ubitega Antona, v Brestu pa so aretirali še njeno sestro Mimi Grum. Pri tem so sodelovali Martin Oblak in Jakob Modic - Anzelc iz Vrbljen ter Franc Požar iz Strahomera. Ko so jih gnali na grad Lisičje pri Škofljici, so stražarji ubili Martina Furlana, ko je poskušal pobegniti. Vse druge razen Angele Kumše, ki se je neposredno pred ustrelitvijo rešila, so domobranci v zgodnji nočni uri naslednjega dne ustrelili.<a class="link_ref" href="op.html#ftn.829" title="829M. Škraba Razvojna pot str. 74 sl ZB Ig  Izjava Pavle Grebenc  Dolenc str. 7 SŠM  Podatki o dogodkih na šoli v Tomišlju  194..."><sup>829</sup></a> 28. januarja 1944 so domobranci ubili še Alojza Ruperta in Jakoba Kramarja, člana TOOF Iška vas.<a class="link_ref" href="op.html#ftn.830" title="830SŠM F 18521  Iz šolske kronike Iška vas ZB Iška vas kartoteka."><sup>830</sup></a></p><p>Toda s tem pobijanja aktivistov v tomišeljske občine še ni bilo konec. 27. februarja so domobranci in Nemci iz postojanke v Borovnici odpeljali Marijo Jankovič st. in Pavlo Grebenc iz Vrbljen ter ju poslali v taborišče Rawensbrück; v Strahomeru so pobrali Marijo Modic in Toneta Susmana. Šest dni pozneje so barjanski domobranci v Vrbljenah aretirali še očeta Janeza Grebenca in ga ubili v Grmesu, njegovega mladoletnega sina pa so dali v rejo nekemu domobranskemu oficirju. 12. februarja so zaprli še ženo Alojzijo in jo poslali v Nemčijo. Tako so vso Grebenčevo družino pobili in razgnali. Med tem časom so barjanski domobranci v povezavi z domobranci iz Škofljice in Notranjih Goric prenesli dejavnost proti Iški vasi. Požgano vas so vaščani namreč deloma ponovno poselili, mnogi na skrivaj. 7. februarja so obkolili vas, aretirali vrsto aktivistov in nagrabili veliko plena. Rajonski obveščevalec Janez Šteblaj - Petelinček, <span class="pagebreak" id="pb.251">251</span>ki je šel s patruljo proti Iški vasi, je o tem obvestil sekretarja Škrabo. Ta je na hitro zbral rajonce, ki so se jim priključili še trije vosovci (Jule Škraba - Kovačev, Janko Leben - Zmago in Bobek) in z nenadnim napadom zmedli domobrance s Frakljem, ki so se zapodili v beg. Ustavili so se šele na planem pri Palmetovih goricah. Zajete aktiviste, med katerimi je bilo največ žensk, in plen so pustili v vasi.<a class="link_ref" href="op.html#ftn.831" title="831V akciji so sodelovali rajonci Matija Škraba Janez Šteblaj  Petelinček Janez Mazi  Krogarjev oba iz Iške Ivan Žagar vodja RO..."><sup>831</sup></a></p><p>Terenci so iz domobranskih rok rešili Ivano Vingorc, Antonijo Zalar in njeno hčer Slavko ter sina Antona, Elizabeto Kernc in njeno hčer Mihelo, Marijo Šteblaj, Urško Japelj, Antona Žagarja - Japljevega in Johana Ruperta. Domobranci so ubili Franco Cimperman - Kovačevo mamo iz Iške vasi; v spopadu so imeli enega mrtvega, dva pa so terenci zajeli. Oba, Ivana Oblaka, Martinovega brata, iz Vrbljen in Branka Udoviča iz Planine pri Rakeku, so zaslišali in obsodili na smrt. Ker so domobranci grozili, da bodo ustrelili deset ljudi za enega, so rajonci oba zamenjali za sekretarjevo mater, sestro Ivano in brata Petra.<a class="link_ref" href="op.html#ftn.832" title="832RSNZ F 301  18ZAIIII  1944 febr. 7. M. Škraba Razvojna pot OF str. 75 sl isti Iška vas je bila obkoljena TV15 1981 marec 19...."><sup>832</sup></a> Domobranci so čez nekaj dni ponovno prišli v vas in na Ig preselili vse, ki so se vanjo naselili, da bi preprečili narodnoosvobodilno gibanje v tej partizanski naselbini. Kljub temu ukrep ni dolgo držal, saj se je ob prihodu pomladi in začetku poljskih del požgana vas spet začela polniti.<a class="link_ref" href="op.html#ftn.833" title="833ZB Ig  Odgovori zgodovinskih dogodkov na terenu Iška vas 1975 dec. 15."><sup>833</sup></a></p><p>Po neuspehu v Iški vasi je uničevalno delovanje barjanskih domobrancev nekoliko zastalo, vendar so tudi v tem času padale žrtve. Kakor že vemo, so istega dne, ko so bili v Iški vasi, domobranci po mučenju na ižanskem pokopališču ustrelili Ivanko Bolha. 17. marca 1944, ko so terenci po pomoti zažgali pristalo nemško letalo na Malih Plesih pri Igu, so domobranci iz Škofljice med streljanjem z rajonci smrtno ranili Franca Zalarja, ko je z ženo na Ig peljal repo.<a class="link_ref" href="op.html#ftn.834" title="834ZB Ig  Pregled dogodkov v vasi Ig str. 4 M. Škraba Razvojna pot OF str. 76 in 80."><sup>834</sup></a></p><p>Po vnovičnem prihodu domobrancev na Ig se je nasilje nad terenci povečalo. Tokrat so večino ljudi pobili pripadniki »Črne roke«. Na udaru sta bila zlasti Ig in Iška vas.<a class="link_ref" href="op.html#ftn.835" title="835IZDG F 495III1  F. Kos Črna roka slovenski gestapovci 1944."><sup>835</sup></a> Kmalu po prihodu je v cerkvi zbranim vaščanom grozil Frakelj in iz seznama bral imena aktivistov in simpatizerjev OF. Odpeljali so zaupnico Marijo Zdravje in njeno hčer Mimi, nekdanjo uradnico na ižanski občini, Jožeta Škrabo - Andrejkovega, <span class="pagebreak" id="pb.252">252</span>konjača Ivana Vebra, čevljarja Jožeta Vebra, Ano Repar, Karla Horvata in Viljema Sokaliča z Iga ter Antona Janžlja iz Staj in Alojza Janžlja iz Kota, ki pa jim je ušel iz zapora v gostilni pri Toniju na Igu.<a class="link_ref" href="op.html#ftn.836" title="836IZDG F 111 AVI  1944 april 11. RSNZ F 301  18ZAIIVII str. 695 sl.  1944 april 7. ZB Ig  pregled dogodkov str. 5 RSNZ F 30118..."><sup>836</sup></a> Takrat so na Igu aretirali še Ivana Berceta, Janeza Bolho, Alojzijo Erjavec, Alojza Grebenca, Marijo Javornik, Franca Šenka, Feliksa Zdravje, Alojzijo Žagar in Ivana Železnikarja; vsi so bili aktivisti OF.<a class="link_ref" href="op.html#ftn.837" title="837IZDG F 280IIc  1944 april 14 F 280IIe  1944 april 15."><sup>837</sup></a> Domobranski vir, ki omenja isti dogodek, navaja med odpeljanimi še terenko Mihelo Janželj, a je bila to v resnici Franca Janželj, žena Alojza iz Kota, ki je ušel, Matija Škraba pa pod tem datumom kot aretirance poleg France Janželj omenja še Elizabeto Kernc s hčerjo Mihelo, Elizabeto Štembal, Angelo Podržaj in Pepo Župec - Klančarjevo; za Alojza Janžlja navaja, da je ušel. Podatki so točni. Menda so takrat iz Podgozda odpeljali očeta in mater Lešnjak. Iz Ljubljane so skoraj vse poslali v nemška taborišča, največ menda v Dresden.<a class="link_ref" href="op.html#ftn.838" title="838M. Škraba Razvojna pot OF str. 83. RSNZ F 301  18ZAIIVIII str. 1108  1944 april 23. F 301  22ZAIX str. 703  1944 april 17. p..."><sup>838</sup></a></p><p>Na ta dan so domobranci prisilili Antona Japlja iz Iške vasi, da jim je s svojo vprego prepeljal hrano na Ig. Tam so zadržali konje in voz, Japlja pa ubili v Kozlarjevi gošči.<a class="link_ref" href="op.html#ftn.839" title="839IZDG F 496IV Objava št. 15  1944 jun. 26. za 7. april 1944 prim. še F 496III6b  1944 april 24."><sup>839</sup></a> 10. aprila je Frakljeva skupina iz Iške vasi odpeljala učiteljico Heleno Modic in jo po mučenju ustrelila v Kozlarjevi gošči; tu so ubili tudi njenega brata Antona in Marijo Verbič.<a class="link_ref" href="op.html#ftn.840" title="840IZDG F 496IV komisija za ugotavljanje zločinov objava 21  1944 jul. 17. z datumom 10. april 1944."><sup>840</sup></a> Približno v tem času so domobranci med pohodom proti Golemu prijeli terenca Franca Boltežarja s Sarskega, ki je bil priča ob umoru aktivista Alojza Štrumblja, in ga verjetno ubili.<a class="link_ref" href="op.html#ftn.841" title="841J. Klemenčič str. 139 149 sl."><sup>841</sup></a></p><p>19. aprila so domobranci na Igu aretirali Puciharjevo - Zgončevo mamo iz Zabrvi na Igu in z njo hčere Mimo in Lojzko por. Sokalič z otrokom v naročju ter mladoletnega sina Ivana. Tega so zasliševali in pretepali, zaprli na Barju in ga po mučenju okoli 1. maja ubili. Vse druge so odpeljali v Ljubljano in od tam naprej v Nemčijo na prisilno delo.<a class="link_ref" href="op.html#ftn.842" title="842ZB Ig  Pregled dogodkov str. 5 sl. J. Vidic str. 417 sl. ima to pod datumom 28. april 1944."><sup>842</sup></a> Po uspešnem napadu Cankarjeve brigade na postojanko so domobranci pri zasledovanju brigade mučili prebivalce v Podgozdu, ob vrnitvi na Ig pa ubili zaupnika OF Franca Cotmana. Zgrabili so ga v domači hiši, ga že na dvorišču pretepali s puškinimi kopiti in nato pred Vreščajevo hišo ubili.<a class="link_ref" href="op.html#ftn.843" title="843SŠM F 18521  Iz Šol. kronike Ig str. 21 ZB Ig  pregled dogodkov str. 6 M. Škraba Razvojna pot OF str. 84."><sup>843</sup></a> Dan za tem so po nedeljski maši <span class="pagebreak" id="pb.253">253</span>zaprli vse izhode iz cerkve in aretirali vse sumljive moške in ženske prebivalce ter jih z dvema kamionoma odpeljali v ljubljanske zapore. Od tam so jih veliko poslali na prisilno delo v Nemčijo, druge pa so izpustili domov.<a class="link_ref" href="op.html#ftn.844" title="844IZDG F 496III6 b  1944 april 24 ZB Ig  pregled dogodkov str. 6."><sup>844</sup></a> Istega dne na hajki za ROOF Barje na Golem ujeli Marijo Štebljaj - Petelinčkovo in ubili krojača Lojza Viranta, zaupnika v Kladah.<a class="link_ref" href="op.html#ftn.845" title="845M. Škraba Razvojna pot OF str. 84 sl. RSNZ F 301ZAIIVIII str. 1115  1944 maj 3."><sup>845</sup></a></p><p>Ko so spoznali, da se v Iški vasi ponovno skrivajo aktivisti domačini, so 27. aprila ponovno obkolili naselje. Aretirali so mlinarja in žagarja Jožeta Šuštaršiča - Šalovega iz Iške, aktiviste Janeza Ruperta z ženo Marijo in Urško Japelj iz Iške vasi, Lojza Ponikvarja iz Staj in njegovo sestro, poročeno Perme, Martina Pirca, člana rajonske gospodarske komisije, in Ivana Furlana iz Matene ter Franco Čebular z Iga, staro 70 let, kasneje pa še Ivana Štruklja, Jožeta Uršiča in Franca Grmeka. Aretirane so najprej zaprli v Minatijevi hiši na Igu, prvega maja zvečer pa vse razen zadnjih treh, odgnali v Kozlarjevo goščo in vse pobili s koli. Med naštetimi žrtvami je bil tudi Ivan Pucuhar, ki so ga aretirali že nekaj dni prej.<a class="link_ref" href="op.html#ftn.846" title="846IZDG F 111 BI Vesti  1944 maj 22. ZB Ig  Pregled dogodkov str. 6 M. Škraba Razvojna pot OF str. 90 J. Vidic str 417 sl. prim..."><sup>846</sup></a> 9. maja so domobranci pobili Kumšetovo mamo iz Vrbljen, vir pa govori še o treh iz Iške vasi (očetu, materi in hčeri), ki so jih pobili med Iško vasjo in Igom, vendar nisem mogel ugotoviti, kdo so bili.<a class="link_ref" href="op.html#ftn.847" title="847IZDG F 716I2  1944 maj 9."><sup>847</sup></a> V teh dneh je Frakljev črnorokec Anton Martinčič aretiral gostilničarja Modica iz Bresta, ki je nato umrl v internaciji v Nemčiji.<a class="link_ref" href="op.html#ftn.848" title="848J. Vidic str. 422."><sup>848</sup></a> Aretirali in zaprli so še Franca Šteblaja in Jožeta Pirmana iz Podkraja, ki so ju dolžili sodelovanja z OF, a so ju po skoraj štirimesečnem zaporu izpustili. Pozneje so aretirali in za tri tedne na Igu zaprli Marijo Jankovič ml., Marijo Kumše, Janeza Škrjanca z ženo, Ivana Kavčiča in Franca Jankoviča (vsi iz Vrbljen).<a class="link_ref" href="op.html#ftn.849" title="849RSNZ F 30118ZAIIX str. 1414  1944 jul. 4. Pavla Grebenc  Dolenc Izjava str. 8."><sup>849</sup></a></p><p>Pred Frakljevimi ubijalci so mnogi aktivisti in sorodniki partizanov bežali oziroma so se skrivali ali se zatekli na svobodno ozemlje. Tak primer je bila družina vdove France Uršič (dva sinova sta bila v partizanih, tretji aktivist, ilegalec), ki se je zatekla h komandi mesta Velike Lašče. Ko so bili v vasi Knej blizu Mačkov, so jih 8. maja presenetili domobranci iz Velikih Lašč. Pobili so 13 ljudi, borcev in bork ter med njimi tudi Uršičeve (mater, hčeri Marijo in Francko), Marijo Vingorc iz Iške vasi, Mazijevo staro mamo in Mazijevega sina iz Iške.<a class="link_ref" href="op.html#ftn.850" title="850RSNZ F 30119ZAIXI  1944 maj 8. IZDG F 493I1 c  1944 maj 8. F 496III6 b  1944 maj 8. F 111 BI Vesti  1944 maj 22. J. Vidic st..."><sup>850</sup></a> Tudi njih lahko obravnavamo kot posredne <span class="pagebreak" id="pb.254">254</span>Frakljeve žrtve, čeprav jih niso pobili njegovi domobranci. Nekaj dni pozneje so ižanski domobranci ponovno aretirali Franco Škraba, Matijevo ženo, in 17-letno skojevko in hčer terenca Mimo Garvas, vendar so ju kmalu izpustili.<a class="link_ref" href="op.html#ftn.851" title="851RSNZ F 30119ZAIXV  1944 maj 13."><sup>851</sup></a></p><p>Zadnji zločin, ki ga lahko pripišemo Frakljevi skupini, se je na Igu zgodil 23. Junija, ko so na njivi za vasjo ubili Toneta Ruperta - Ulčarjevega. Iz bunkerja na Balantovem vrtu ga je ustrelil domobranec Tancek iz Strahomera.<a class="link_ref" href="op.html#ftn.852" title="852M. Škraba Razvojna pot OF str. 93."><sup>852</sup></a></p><p>Dva tedna pozneje je 21. četo namreč zamenjala 24. domobranska četa. V približno sedmih mesecih so pobili skoraj 70 vaščanov, političnih delavcev in simpatizerjev OF, nad 80 pa so jih poslali v internacijo in na prisilno delo.<a class="link_ref" href="op.html#ftn.853" title="853IZDG kartoteka politične policije in domobranska kartoteka OF med interniranimi je bilo več kakor 50 žensk kar potrjuje da j..."><sup>853</sup></a> Pri tem so ravnali zelo načrtno. Najprej so očistili območje Črne vasi in Ižanske ceste, torej Barja v ožjem obsegu barjanske postojanke. Svojo dejavnost so nato prenesli na vasi Brest, Vrbljene, Tomišelj in Strahomer, kar je trajalo do nastanka postojanke na Igu. Končno sta na vrsto prišla Ig in Iška vas s svojimi bližnjimi naselji. S pobojem okoli 70 najbolj dejavnih terencev in aktivistov ter z okoli 80 aktivisti in simpatizerji, ki so morali na prisilno delo v Nemčijo, so domobranci do sredine leta 1944 močno omejili politično delo OF v podkrimskih vaseh. Negotovost in strah za življenje sta zavladala po vaseh in omrtvila pristaše narodnoosvobodilnega boja. Zaprli so se vase, se celo pretvarjali in izogibali vsaki vidni dejavnosti. Težišče vsega političnega in drugega dela za OF je skoraj v celoti prešlo na člane ROOF Barje in sorazmerno redke preostale zaupnike in obveščevalce.</p><p>Sredi leta 1944 so sledili poskusi partizanskih enot, da bi uničili ali vsaj omejili dejavnost iške domobranske postojanke. Na predlog rajonskega odbora Barje so aprila napadli borci Cankarjeve brigade. Za napad so izbrali dan, ko je bila postojanka zaradi domobranske prisege v Ljubljani oslabljena. Partizani, ki jih je vodil rajonski kurir Franc Škraba - Frenk, so hitro vdrli v vas in začeli odvažati plen. Ko so se proti večeru veselo razpoloženi domobranci vrnili v postojanko, so partizane prisilili k umiku in jih zasledovali proti Škriljam. </p><p>V noči z 20. na 21. april je Cankarjeva brigada znova napadla postojanko. Najhujši boji so bili na želimeljski strani, kjer je bilo slabo utrjeno mesto. Cankarjevci so kmalu utišali domobrance, ki so se deloma odločili za preboj na Barje, deloma pa so se razbežali (npr. domobranci iz Dobrove, Stranske vasi in Razorov) in poskrili. Skril se je tudi župnik Klemenčič, ki se je na Ig nato vrnil šele v začetku maja. V spopadu so imeli <span class="pagebreak" id="pb.255">255</span>domobranci 14 (ali 15) mrtvih, veliko je bilo ranjenih, nekaj so jih partizani ujeli in nato večinoma postrelili; v celoti so iz posadke izločili 43 domobrancev.<a class="link_ref" href="op.html#ftn.854" title="854Prim RSNZ F 301  18ZAIIVIII str. 1167  1944 april 20.23. F 30118ZAVIII str. 1137  1944 april 23. F 30122ZAIX str. 706 in 733..."><sup>854</sup></a> Partizani so imeli le tri ranjene borce. Zaplenili so nekaj lahkega orožja in veliko streliva, ki so ga domobranci skladiščili v cerkvi. Dobili so tudi precej suhe hrane in cigaret oziroma tobaka. Igu je zjutraj iz škofljiške in pijavogoriške smeri s šolskim bataljonom prišel na pomoč sam domobranski poveljnik, načelnik organizacijskega štaba Krener. Partizani so se morali umakniti. Cankarjeva brigada je imela naslednje dni hude boje z nemškimi in domobranskimi zasledovalci.<a class="link_ref" href="op.html#ftn.855" title="855RSNZ F 301  18ZAIIVIII str. 1167  1944 april 20.23. vir govori o 34 mrtvih domobrancih in enem Nemcu F 301  22ZAIX str. 708 ..."><sup>855</sup></a></p><p>Krivdo, ki je precej demoralizirala člane postojanke, so pripisovali nesposobnemu vodstvu in izdaji domačinov. Nekaj časa so celo razmišljali o ukinitvi postojanke, vendar do tega ni prišlo. Iška postojanka je bila za domobransko vodstvo preveč pomembna, saj je preprečevala neposredne vezi med Ljubljano in svobodnim partizanskim ozemljem.<a class="link_ref" href="op.html#ftn.856" title="856RSNZ VOS II 33 str. 1244 sl. Tedenski pregled domače reakcije (24. 4.28. 4. 1944) IZDG F 111 AVI Vesti  1944 april 22. 24. i..."><sup>856</sup></a></p><p>Z nemško pomočjo so prešli v ofenzivo, ki je potekala na pobočjih Mokrca in na območju med Turjakom in Grosupljem. Podobno so se domobranci odzivali tudi na poznejše napade na Ig in se tako dokončno utrdili v podkrimskih vaseh. </p><p>Cankarjeva brigada je postojanko na Igu ponovno napadla šele 7. junija ponoči, vendar brez večjega uspeha. Najhujši boji so bili pri Grbcu in okoli pokopališča. Partizani so pri Svajngartelnu nad Grbcem sicer vdrli v postojankino obrambno črto in tam osvojili velik bunker, vendar dlje v utrjeno postojanko niso mogli prodreti. Brigada je imela 13 ranjencev in enega padlega. V tem napadu so bili ubiti domobranci Janez Borštnar - Križman in Jančeva dva z Iga, Ivan Kocjan iz Staj, Janez Mavec - Gričar iz Tomišlja, Janez Končar ter Anton Modic - Trznski iz Vrbljen.<a class="link_ref" href="op.html#ftn.857" title="857Prim. IZDG F 111 BI Vesti  1944 junij 9. in 10. F 52  1944 junij 30.  plačilna lista 21. čete RSNZ F 301  22ZAIX str. 738 in..."><sup>857</sup></a></p><p>Pred prihajajočo domobransko pomočjo iz Ljubljane so se morali partizani zgodaj zjutraj umakniti. To je bil zadnji resnejši napad na ižansko domobransko postojanko. <span class="pagebreak" id="pb.256">256</span>Sledili so le še manjši napadi z občasnim uničenjem električne napeljave in telefonske zveze z drugimi postojankami, toda večjih akcij v drugi polovici leta 1944 in naprej ni bilo.<a class="link_ref" href="op.html#ftn.858" title="858Prim IZDG F 111 BI Vesti  1944 junij 23."><sup>858</sup></a></p></div><div class="ss3" id="index-body.1_div.2_div.5_div.5"><h3><span class="head">Razmere v podkrimskih vaseh v času menjajoče se oblasti </span></h3><p>Prebivalci podkrimskih vasi, ki so bili zelo razdvojeni že ob nastanku postojank vaških straž na Igu in v Tomišlju, so se v času menjajoče se oblasti dokončno opredeljevali za eno ali drugo stran; sredinci so bili sorazmerno redki. Kolikor bolj se je povečevala moč domobrancev na Barju in v podkrimskih vaseh, toliko bolj se je poglabljal razkol med pristaši OF in narodnoosvobodilnega gibanja ter domobranskimi pripadniki. Motivi, zaradi katerih so se vaščani odločali za ene ali druge, so bili zelo različni. Po svoje je na to vplivala tudi propaganda, ki je postajala vse bolj izključujoča. Domobranska propaganda je poudarjala zlasti komunistično nevarnost, ki jo prinaša narodnoosvobodilni boj, in prikazovala partizane kot komuniste, OF kot nasprotnico vere in Cerkve ter kot uničevalko zasebne lastnine. Rdeča revolucija naj bi uničila vse stare vrednote slovenskega katoliškega ljudstva, domobranci pa naj bi se borili za vero očetov, za življenje in premoženje posameznikov, za red in mir in za ohranitev slovenskega ljudstva, ki ga partizanski boj vodi v uničenje. Za zločine obeh okupatorjev so dolžili partizane in jim očitali žrtve iz dobe »vojvodstva«. Očitali so jim tudi smrtne kazni, izrečene izdajalcem in ovaduhom in partizanske preskrbovalne akcije pa označevali za rop in tatvino. </p><p>Na drugi strani so partizani skušali razkrinkati vaške straže in domobranstvo. Njihovo dejavnost in sodelovanje z obema okupatorjema, ki sta hotela uničiti slovenski narod so obsodili kot narodno izdajstvo, kot boj proti koristim slovenskega delovnega človeka in podporo staremu vladajočega razreda. Prav narodnoosvobodilni boj je bil na podkrimskem območju vse do konca vojne poglavitna vsebina partizanske propagande.</p><p>Jedro pripadnikov OF in narodnoosvobodilnega gibanja so tvorile družine, katerih člani so bili borci NOV, še posebej tisti iz let 1942 in 1943, oziroma ki so se zgodaj, že leta 1941 in 1942 vključili v aktivistično, politično delo za OF in narodnoosvobodilno gibanje. Take družine so npr. bile na Igu: Šenkova, Uršičeva in Škrabova - Kovačeva, v Dobravici Lešnjakova, v Dragi Grumova, v Iški Loki Jerebova, v Kremenici Garvasova, v Mateni Ukmarjeva, na Sarskem Boltežarjeva, v Iški vasi Podržajeva, Intiharjeva, Šivceva, Žagarjeva in Župčeva, v Iški Mazijeva, v Brestu Škrabova, v Gornjem Igu Čampova, v Strahomeru Božičeva, v Tomišlju Šuštaršičeva - Primoževa, Ambroževa in <span class="pagebreak" id="pb.257">257</span>Brancljeva (Podkraj) ter v Vrbljenah Furlanova, Grebenčeva, Kumšetova - Ruparjeva in Štrumbljeva, a seveda še mnoge druge. Posamezne izmed teh družin so v boju izgubile večino svojih članov ali pa bile v celoti pobite; tako npr. Ukmarjeva iz Matene, Grebenčeva iz Vrbljen, Mazijeva in Šteblajeva iz Iške, Podržajeva, Šivčeva in Žagarjeva - Malnarjeva iz Iške vasi in še druge.<a class="link_ref" href="op.html#ftn.859" title="859Prim. v Prilogah seznam aktivistov in borcev NOB IZDG F 30III3 A. Kumše Pripoved neke dobe o.c. M. Škraba Razvojna pot OF P...."><sup>859</sup></a> Le pri teh družinah so partizani in terenci ter ilegalci oziroma aktivisti v času največjega domobranskega pritiska dobili hrano, pribežališče in pomoč ter obvestila. Iz vrst teh družin so bili tudi najdejavnejši in najbolj trdni in zanesljivi aktivisti in terenski politični delavci. Poleg njih so bili v krimskih vaseh tudi mnogi simpatizerji OF, ki so na tak ali drugačen način prispevali k narodnoosvobodilnemu gibanju. Med povečanim domobranskim pritiskom so se nato izmikali vsemu, kar bi vzbujalo vtis pripadnosti OF. Poglavitna vez med vsemi pripadniki OF je bila še vedno pripadnost narodnoosvobodilnemu boju proti okupatorju. Redki so bili med njimi tisti, ki so v tem času sprejeli razredno revolucionarno vsebino narodnoosvobodilnega boja.</p><p>Za revolucijo so se opredeljevali tisti, ki so postali člani KPS. Vanjo so sprejemali borce, ki so se odlikovali v boju in napredovali v poveljniške, podoficirske ali oficirske stopnje. Poleg njih so organizirani člani partije postajali vsi vodilni terenci in aktivisti (člani ROOF, vodilni člani NZ, vsi člani VOS, izvoljeni člani v zbor odposlancev, v SNOS). Vedno več je bilo tudi članov SKOJ iz vrst za NOB vnetih mladincev, ki so se odlikovali v njim zaupanem delu. Vsi ti so hkrati s propagando med pripadniki OF v podkrimskih vaseh širili revolucionarno vsebino narodnoosvobodilnega boja.</p><p>Če ob začetku NOB v podkrimskih vaseh ni bilo partijske organizacije, čeprav so posamezni delavci, zaposleni v Ljubljani, in prvi organizatorji OF po domačih vaseh že bili organizirani, je po kapitulaciji Italije obstajala precej močna in razvejana mreža celic. Na čelu je bil rajonski komite, ustanovljen že leta 1941, v katerem so bili: Rado Škraba - Gorazd, sekretar, Matija Škraba, ki je odgovarjal za agitprop in bil povezan z rajonsko ciklostilno tehniko, Polonca Škulj (Jevc), ki je že pred aprilom 1944 postala članica okrajnega komiteja KPS Velike Lašče, Pavla Centa, ki je za Škuljevo prevzela referat za gospodarstvo in delala z SPŽZ, ter Francka Žagar, ki je odgovarjala za mladino. Članstvo je nihalo. Posamezni člani so padli, nekaj pa jih je bilo izključenih. Po reorganizaciji v letu 1943, so v barjanskem rajonu sprejeli 13 novih članov KPS.<a class="link_ref" href="op.html#ftn.860" title="860IZDG F 716I2  1944 jan. 9. V tem času najhujšega divjanja Frakljevih apostolov je član okrožnega komiteja KPS Ribnica ko je ..."><sup>860</sup></a> <span class="pagebreak" id="pb.258">258</span>Spomladi leta 1944 je bilo na ozemlju barjanskega rajona 30 članov in 18 kandidatov KPS, poleg njih pa še štirje aktivi SKOJ z 31 člani. Na ROOF Barje, na rajonskem odboru SPZZ, Škrilje, Golo ter Vrbljene in Podgozd so ustanovili pet osnovnih partijskih organizacij<a class="link_ref" href="op.html#ftn.861" title="861IZDG F 716I2  1944 s.d. poročilo organizacijskega sekretarja OK KPS Ribnica Ivana Fajdige."><sup>861</sup></a> in s pomočjo njih med ženskami in mladino širili revolucionarne ideje. Večina moških je bila namreč v internaciji ali v partizanih. Ob pionirski in mladinski organizaciji so mladinci opravljali najrazličnejše naloge: trosilne akcije, nosili propagandno gradivo, nadzorovali nasprotnike in domobransko postojanko ter o vsem obveščali odgovorne aktiviste. Zelo dejavna je bila skupina v Brestu, ki je delala pod vodstvom skojevca Slavka Šteblaja (Rado Tancek, Radko Močnik, Vid Zalar, ki je moral pri 16 letih v operativno enoto, da se je izognil domobrancem, Jože Prek in Peršinov). V Tomišlju je uspešno delala Mihela Jankovič. Mladinca, skojevca, Jože Rupert (Iška vas) ter Pavel Čampa (Gornji Ig) in Anton Kumše (Vrbljene) so bili kurirji pri rajonu oziroma okrajnem odboru Barje.<a class="link_ref" href="op.html#ftn.862" title="862M. Škraba izjava z dne 11. marca 1989 str. 3."><sup>862</sup></a></p><p>Na Igu so pionirje organizirali v pionirski bataljon z dvema četama in jih uvajali celo v vojaške spretnosti. Starejši pionirji, ki so bili oboroženi, so učili mlajše. Vsaka četa je imela svojega poveljnika in političnega komisarja. Pionirji so pogosto opravili zelo koristne naloge. Večkrat so obveščali o številu in oborožitvi sovražnika, kar je zelo koristilo operativnim enotam.<a class="link_ref" href="op.html#ftn.863" title="863M. Škraba Razvojna pot OF str. 78."><sup>863</sup></a> Odtod tudi srd domobrancev, ki so pionirje večkrat prijeli, jih pretepali in strahovali, celo ubili, ko so iz njih poskušali izvleči kakšne podatke.<a class="link_ref" href="op.html#ftn.864" title="864Prav tam str. 93."><sup>864</sup></a> Ob koncu tega obdobja je iz rajonskega poročila ribniškemu okrožju mogoče razbrati, da so mladino organizirali po vaseh in jim ta dobro služi pri obveščanju.<a class="link_ref" href="op.html#ftn.865" title="865IZDG F 716II1  1944 jul. 10."><sup>865</sup></a> Največ aktivističnega dela so še vedno opravljale ženske aktivistke, zato jih je tudi bilo tolikšno število med žrtvami domobranske prisile. Na seznamu aktivistov in partizanskih somišljenikov, ki ga je februarja 1944 naredila 21. četa domobrancev na Barju, je bila med 77 ljudmi velika večina žensk. Za njihovo politično razgledanost so poskrbeli na sestankih znotraj SPŽZ in na raznih tečajih, ki so jih prirejali.<a class="link_ref" href="op.html#ftn.866" title="866Prim. IZDG F 716II1  1944 jul. 31."><sup>866</sup></a></p><p>Tudi na domobranski strani je bila večina pripadnikov iz družin, katerih člani so bili pri vaški straži in kasneje pri domobrancih. Iz teh družin je izhajal velik del njihovih aktivistov, obveščevalcev in likvidatorjev. Pomembno vlogo pri organizaciji bele garde in idejni razdvojenosti že od prvih pojavov Slovenske legije in nato vaških straž ter domobranstva, ki je v podkrimskih vaseh kar hitro zraslo, so imeli župnijska duhovščina in njeni kaplani. Središče te dejavnosti je bil Ig. Tu sta s protinarodnoosvobodilnim <span class="pagebreak" id="pb.259">259</span>delovanjem nadaljevala ižanski in tomišeljski župnik Janez Klemenčič in Jože Murn, ki je po nastanku ižanske postojanke prebival na Igu. Stari župnik Janez Erjavec je bil do OF v glavnem neopredeljen. Po prihodu domobranske čete na Ig in po svoji vrnitvi je začel župnik Klemenčič ponovno vidneje nastopati proti OF in NOB. Dejavnost je še povečal, ko je v mesecu juliju na Ig prišla nova domobranska četa. Tako naj bi 16. julija na prižnici prebral dva starejša partizanska letaka in zatrjeval, da komunisti ne bodo nikdar zmagali. Zmaga bo pripadla domobrancem, pa tudi če se bo treba boriti še tri leta. S prižnice je oznanjal tudi ukaze domobranske posadke, med drugim, da bo vsak, ki bo šel brez dovolilnice izven žice na Igu, ustreljen.<a class="link_ref" href="op.html#ftn.867" title="867IZDG F 493I1 b  1944 jul. 18."><sup>867</sup></a> Pri tem delu sta imela vso podporo pri kaplanih in vojnih domobranskih kuratih – domačinih Jakobu Mavcu, Štefanu Kraljiču in Francu Šeškarju.<a class="link_ref" href="op.html#ftn.868" title="868Prim. IZDG 723I1  1944 okt. 27. F. Strle Odgovor na obtožbe škofa Leniča Borec XLI2 (1989) str. 280."><sup>868</sup></a></p><p>Med glavne aktiviste in propagandiste, ki so pripomogli k organiziranju domobranstva in bili še posebej zagreti nasprotniki narodnoosvobodilnega gibanja, so sodili naslednji domačini. Na Igu so bili Franc in Ludvik Stojc ter Franc Toni; v Iški vasi, ki je bila izrazito partizanska vas Anton Platnar - Sedejev, Franc Šteblaj - Betov in Alojz Vamplin; v Iški Loki Franc Kumše in Jože Župec; v Mateni Janez Ciber, Jože Grmek in Matija Stražišar; v Brestu Janez Kraljič, Janez Kumše in bratje Franc, Jože in Stane Švigelj; v Tomišlju Jože Grum, Franc Lenarčič, Janez in Martin Modic, lesni trgovec, ter Ivan Šiška; v Vrbljenah Jože Anzelc, Jakob in Janez Benko, Jakob Mavec - Anzelc, Alojz Modic - Dolinar in Martin Oblak; v Strahomeru Franc Glavan, Franc Oblak - Grzina, Franc Požar in Janez Predalič; v Dobravici pa Angela Ciber in Janez Merkun.<a class="link_ref" href="op.html#ftn.869" title="869RSNZ F 301 22ZAX str. 794796 805806."><sup>869</sup></a></p><p>Na celotnem ozemlju barjanskega rajona so rajonski obveščevalci v oktobru 1944 evdentirali 197 domobranskih družin, v samih podkrimskih vaseh pa 151. Največ jih je bilo na Igu (31), sledijo pa Vrbljene (24), Matena (21), Iška Loka (20), Tomišelj (16), Brest in Strahomer (po 13). Vsekakor so bile v teh vaseh najbolj belogardistične družine in posamezniki, morda jim lahko dodamo še Staje in Kot.<a class="link_ref" href="op.html#ftn.870" title="870RSNZ F 301 22ZAX str. 843 sl."><sup>870</sup></a></p><p>Velik del ljudi iz podkrimskih vasi, ki so bili na strani bele garde, se ni opredelil za domobranstvo le iz idejnih nasprotij. Tja jih je prignal tudi strah za premoženje, ki ga je po partizanskih akcijah v svojih kazenskih nastopih uničeval okupator (požigal, plenil). K temu so prispevale tudi partizanske preskrbovalne dejavnosti, nič manj pa ni na to vplival strah za življenje, saj se jim je zdelo varneje pod domobransko posadko. Vse to je domobranska propaganda v začetku uspešno dopolnjevala. Število domobranskih pristašev se je povečevalo tudi iz povsem osebnih, koristoljubnih motivov; <span class="pagebreak" id="pb.260">260</span>eden izmed njih je nedvomno bil dostop do črne borze, ki se je na veliko razcvetela, pri samih domobrancih pa plača, ki so jo dobivali.</p><p>Zaradi delovanja Frakljevih »apostolov« in delovanja domobranske postojanke na Igu se je v podkrimskih vaseh med obema nasprotnima taboroma razplamtelo nezaupanje in sovraštvo. Med pripadniki OF po vaseh je zavladal strah pred številnimi aretacijami in uboji. Letak, ki je govoril o usodi ustreljenih v Lisičjem in o pričevanju Angele Kumšetove, je imel morda celo večji učinek na pristaše narodnoosvobodilnega gibanja kot na belogardiste.<a class="link_ref" href="op.html#ftn.871" title="871Prim. RSNZ F 301 22ZAIX str. 670 sl.  1944 febr. 11."><sup>871</sup></a> Sledile so grožnje z obeh strani. Terenci in aktivisti OF so se zavzemali za povračilne akcije doomobranci pa so začeli groziti, da bodo na vsak partizanski nastop in napad odgovorili s streljanjem talcev.<a class="link_ref" href="op.html#ftn.872" title="872RSNZF 301 18ZA3 str. 304  1944 febr. 14. F 301  18ZAIIII str. 389  1944 marec 18. Še pred tem so v barjanskem rajonu zrasle ..."><sup>872</sup></a></p><p>Partizanske družine in aktivisti so se v strahu pred domobranskim nasiljem začeli skrivati, se izseljevati k sorodnikom ali odhajati v notranjost svobodnega ozemlja. Rajonci so že januarja 1944 z Iga v Škrilje izselili najbolj ogrožene družine. Takrat je npr. odšla družina Uršič, katere član Pavel naj bi bil član TOOF, po mnenju domobrancev glavni voditelj ižanskega komunizma. Umaknila se je tudi Grumova družina. Nekaj družin, ki so jih izselili tudi iz Vrbljen, je odšlo na partizansko ozemlje.<a class="link_ref" href="op.html#ftn.873" title="873IZDG F 111 AV Vesti  1944 febr. 1 F 111 BV Vesti  1944 febr. 5. RSNZ F 301  18ZAIIII str. 389  1944 marec 18."><sup>873</sup></a> Spomladi leta 1944 so posamezni dopisi višjih organov OF celo zahtevali, naj se aktivisti zaradi varnosti od tam preselijo še globlje na območje ribniškega okrožja.<a class="link_ref" href="op.html#ftn.874" title="874Podatek mi je posredoval prof. dr. T. Ferenc za kar se mu tudi tu prisrčno zahvaljujem."><sup>874</sup></a></p><p>Strah pred partizanskim maščevanjem je v času menjajoče se oblasti zajel tudi nasprotno stran. Zaradi varnosti so se zatekali v kraje domobranskih postojank ali pa odhajali v Ljubljano in s seboj odnašali vse razen tega, »kar se žebljev in zidu drži«, kakor je pripomnil vosovski obveščevalec.<a class="link_ref" href="op.html#ftn.875" title="875RSNZ F 301  22ZAIX str. 670 sl.  1944 febr. 11."><sup>875</sup></a> Že v novembru 1943 so iz Tomišlja v zaščito domobranske posadke na Barje poslali sedem družin. Naslednji mesec so domobranske <span style="font-style:italic">Vesti</span> objavile, da so zaradi partizanskih groženj belogardistične družine zelo trpele. Mnogi posamezniki so se zatekli v Ljubljano. Po odhodu domobrancev z Iga sredi januarja 1944 so barjanski domobranci precej družin iz Vrbljen in Strahomera preselili v Črno vas. Kmalu zatem so partizani v napadu na Črno vas izvedli veliko oskrbovalno akcijo pri tamkajšnjih belogardističnih gospodarjih.<a class="link_ref" href="op.html#ftn.876" title="876IZDG F 111 AV Vesti  1944 jan. 20."><sup>876</sup></a> O številnih izselitvah v Ljubljano priča letak, ki ga je izdal ROOF več kot mesec dni pozneje. Z njim so razglasili, da bodo vse, ki nosijo živila sorodnikom v Ljubljano, strogo kaznovali. <span class="pagebreak" id="pb.261">261</span>Ker s takim ravnanjem škodujejo slovenskemu narodu v narodnoosvobodilnem boju, bo področno vojaško sodišče prijete kršilce kaznovalo z zaplembo celotnega premoženja.<a class="link_ref" href="op.html#ftn.877" title="877IZDG F 111 AVI Vesti  1944 marec 24. prim. RSNZ F 301  22ZAIX str. 685  1944 marec 11 živila je v Ljubljano nosila tudi uslu..."><sup>877</sup></a></p><p>Na obeh straneh so zelo prizadevno nadzorovali življenje po vaseh in odkrivali nove pripadnike ene ali druge strani. Na pohodu sta bila obveščevalna služba in ovaduštvo. S pomočjo vaških ovaduhov je barjanska domobranska četa do začetka februarja 1944 pripravila, kakor že rečeno, kar obsežen in točen seznam terencev in aktivistov OF po podkrimskih vaseh, ki so bili nato prvi na udaru. Po vaseh so bili razporejeni takole: na Igu (22) Ivana in Janez Bolha, Danica in Slavka Čampa, Karel Hrovat, Alojzija in Ivanka Likovič, Darinka Minati, Ana in Marija Pucihar, Ana Repar, Lovro Rihtaršič, Viljem Sokalič, Franc in Jožefa Škraba - Kovačeva ter Jože Škraba - Andrejka, Johan in Jože Veber, Marija in Mimi Zdravje ter Ivan Železnikar; v Iški vasi (15) Doroteja Benet, Marija Giudicioza, Alojz Glavič, Urška Japelj, družina Kernc (pet članov), Angela Podržaj, Ana Šteblaj, Liza Štembal, Angela Tancek, Tončka Žagar in Pepa Župec; v Strahomeru (9) Peter Kraljič, Marija Likovič - Bernardova in njen sin, Jera in Jože Močnik, Marija Modic in hči Marija, Angela in Anton Susman; z Vrbljen (7) Lojza in Pavla Grebenc, Marija Jankovič, Angela in Anton Kumše, Lojza in Cecilija Modic; z Bresta (7) Ana Japelj, Jakob Modic, Jože Perme, Jože Prek, Peter Škraba, Alojz Šušteršič in Angela Zalar; iz Staj (5) Franca in Miha ter Mihela Janželj, Marija Perme in Ivan Žmuc; s Tomišlja (3) Franca Ambrož, Franca Škraba in Anton Šuštaršič; z Iške (2) Alojzija in Angela Mazi; s Kota (3) Stanko Ciber, Alojz Janželj in Ivana Štembal; iz Matene Martin Pirc in iz Sarskega Franc Boltežar.<a class="link_ref" href="op.html#ftn.878" title="878IZDG SD F 3lV  1944 febr. 1. ali 7."><sup>878</sup></a> V poznejših mesecih so bili mnogi s tega seznama žrtve domobranskega terorja.</p><p>Tudi na partizanski strani je nastajal natančen popis vseh belogardistično usmerjenih družin in tistih, ki so imele člana pri domobrancih ali med aktivisti. Pripravljal ga je vodja okrajnega obveščevalnega odseka v rajonu Barje. Do sredine februarja je tako obdelal šele pet vasi.<a class="link_ref" href="op.html#ftn.879" title="879RSNZ F 301 22ZAIX str. 670 sl.  1944 febr. 11."><sup>879</sup></a> Najpozneje v drugi polovici leta 1944 so bili seznami na obeh straneh bolj ali manj popolni. Na partizanski strani so bili dopolnjeni z opisom vojnih zločinov domobrancev.<a class="link_ref" href="op.html#ftn.880" title="880Prim. IZDG Kartoteka politične policije Kartoteka DMD RSNZ F 301  22ZAIIX  seznami."><sup>880</sup></a></p><p>Po analizi že omenjenega vodje barjanskega obveščevalnega odseka je bilo v podkrimskih vaseh že v začetku februarja 1944 močno zaskrbljujoče razmerje sil med pripadniki narodnoosvobodilnega gibanja in njihovimi belogardističnimi <span class="pagebreak" id="pb.262">262</span>nasprotniki. V barjanskem rajonu je bilo 39 vasi in naselij, vendar jih je bila več kot četrtina že povsem pod nadzorom domobrancev. V 19 podkrimskih vaseh, od katerih je bil Gornji Ig popolnoma požgan in zbombardiran ter neposeljen, pa je bila taka analiza še mogoča. Stanje je po njegovem bilo sledeče. Velika večina vaščanov je bila na strani OF in partizanov v Iški vasi, Dragi, Mali vasi in Podgozdu, tu skoraj ni bilo belogardistov. Približno polovično je bilo razmerje med »rdečimi« in »belimi« v Iški in Stajah. Na Igu, ki je bilo najpomembnejše naselje, naj bi bili prebivalci le 30–40 % za narodnoosvobodilno gibanje. Najslabše je bilo stanje v Brestu, Kotu, Mateni, Podkraju, Strahomeru, Tomišlju in Vrbljenah, kjer naj bi bilo le okoli 20 % vaščanov za NOB. Za naselje Kremenica ni bilo podatkov, v Dobravici in na Sarskem, kjer je bilo le malo posestnikov, pa naj bi bili vaščani navzven neopredeljeni. V Iški Loki, ki je bila po legi med vsemi podkrimskimi vasmi najbolj izpostavljena domobranskemu pritisku, so bili prebivalci sicer belogardistično usmerjeni, a niso bili niti zagrizeni niti izdajalski pač pa skrajno previdni in molčeči.<a class="link_ref" href="op.html#ftn.881" title="881RSNZ F 301  22ZAIX str. 667  1944 febr. 4."><sup>881</sup></a></p><p>Strinjamo se lahko z obveščevalčevo splošno oceno, da je bilo v vaseh bliže domobranski postojanki mnogo več belogardističnih pristašev kakor v bolj oddaljenih, kjer je bil vpliv partizanov in aktivistov OF, zlasti političnih delavcev, na vaščane trajnejši in večji. Nikakor pa ne moremo trditi, da je bila ocena za vse vasi povsem točna. Ocena za Dobravico in Sarsko gotovo ne drži; v obeh so bili aktivisti OF, na Sarskem so domobranci celo aretirali Franca Boltežarja. Tudi na Igu bi bila verjetno pravilnejša ocena pri 40 %, na kar kaže tudi seznam terencev in aktivistov ter borcev NOV.<a class="link_ref" href="op.html#ftn.882" title="882Prim. sezname v Prilogi."><sup>882</sup></a> V potrditev te domneve bi morda morali uporabiti takrat izraženo mnenje zmernih ižanskih pripadnikov domobrancev, ko so januarja 1944 kazali odpor proti njim, ker so le začasno prišli na Ig, z mnenjem: zakaj ste prišli, prinesli boste zgolj nesrečo. Poudariti je treba še nekaj, kar je v oceni verjetno dvigalo odstotek nasprotnikov NOB. V strahu pred domobranskim terorjem je del vaščanov skrbno prikrival svoje prepričanje in pripadnost ali vsaj nagnjenje k OF.</p><p>V splošni oceni časa »kdor ni za, je proti«, so vsi ti pristali v NOB nasprotni skupini. Na nek način to potrjuje tudi rajonski obveščevalec. Poročal je namreč, da so se od zaradi pobojev ljudi aktivisti in simpatizerji OF tako prestrašili, da so se zapirali vase in v svoje hiše ter niso več sodelovali.<a class="link_ref" href="op.html#ftn.883" title="883Prim. op. 194."><sup>883</sup></a> Iste pomisleke potrjuje tudi takratno stanje organiziranosti obveščevalske mreže varnostno obveščevalne službe. V tem času so odpadli obveščevalci v Brestu, Vrbljenah, Strahomeru in Podkraju, ker nihče več ni bil aktiven ali pa so jih odpeljali in pobili. Kot posledica strahu ni bilo po vosovski liniji v <span class="pagebreak" id="pb.263">263</span>Kremenici in Dobravici nobenega obveščevalca več, v vaseh Iška vas, Mala vas, Iška, Podgozd, Draga, Iška Loka, Kot, Matena, Sarsko in Staje pa so obveščevalci dajali le ustna poročila, če se je rajonec osebno oglasil pri njih, kar pa je bilo zelo tvegano. Le še vaški obveščevalec z Iga je vsak drugi dan pošiljal pisna poročila. Nove obveščevalce je bilo zelo težko pridobiti, vendar so še v februarju 1944 začeli delati v Stajah, Dragi in Dobravici. O težavah z obveščevalci in z zaupniki ter o povezavah z Ljubljano je govorilo tudi poznejše poročilo.<a class="link_ref" href="op.html#ftn.884" title="884RSNZ F 301  22ZAIX str. 667  1944 febr. 4. str. 670  1944 febr. 11. in str. 675  1944 febr. 24. prav tam str. 676  1944 mare..."><sup>884</sup></a></p><p>V takih razmerah je bila povsem razumljiva želja vseh pripadnikov OF in terencev, da bi se na krimsko-mokrškem območju redno zadrževala partizanska enota v moči bataljona. Prav tako se je pokazalo, da bi ob težavnih razmerah in pritisku domobrancev nujno potrebovali še dodatni vod varstvenikov.<a class="link_ref" href="op.html#ftn.885" title="885Prav tam str. 667 F 301  18ZAIIII str. 389  1944 marec 18."><sup>885</sup></a> Zaradi opisanega stanja je boj v podkrimskih vaseh od nastanka barjanske domobranske postojanke postopoma v večji meri dobival oblike in značaj državljanske vojne. Na tem območju so v neposrednih medsebojnih spopadih pogosto na obeh straneh sodelovali domačini. Poleg tega so na tem prostoru domobranci nastopali precej samostojno brez večje odvisnosti od nemškega zveznega oficirja.</p><p>V naslednjih dveh mesecih so se nadaljevale akcije barjanske 21. domobranske čete v podkrimskih vaseh. Od aprila 1944, ko se je četa ustalila v postojanki na Igu, so se razmere za narodnoosvobodilno gibanje še poslabšale. Ižanski domobranci so se takoj po prihodu začeli pritoževati, da novo poveljstvo premilo ravna z zajetimi terenci. Ko so jih namreč poslali v Ljubljano in naprej v taborišče oziroma na prisilno delo v Nemčijo, so se ti deloma vrnili in še bolj silovito politično delovali.<a class="link_ref" href="op.html#ftn.886" title="886IZDG SD F 280II  1944 april 23. RSNZ F 301  18ZAIIVIII str. 1106  1944 april 16."><sup>886</sup></a></p><p>S tem morda lahko povežemo tudi prizadevanje, da bi se v 21. četo na Igu vrnil bivši barjanski komandir Frakelj. Zanj naj bi pri štabu slovenskih domobrancev in pri Rupniku zaprosili ižanski prebivalci oz. »vodilni belogardistični krogi na vasi«, ker je zelo delaven in, kakor so zapisale domobranske <span style="font-style:italic">Vesti</span>, »je strah in trepet vseh komunistov v ižanski okolici«. Še istega meseca je rajonsko politično poročilo z Barja ugotavljalo, da je bilo terencem in aktivistom OF politično delo povsem onemogočeno in da so se morali rajonci začasno celo umakniti z rajonskega ozemlja. Vrniti so se lahko šele, ko so na krimsko-mokrško območje ponovno prišle partizanske enote.<a class="link_ref" href="op.html#ftn.887" title="887RSNZ F 301  18ZAIVII str. 704  1944 april 25."><sup>887</sup></a></p><p>Poveljnik ižanske domobranske postojanke je bil nadporočnik Franjo Sekolec. 21. četa je štela okoli 160 mož, v njej pa je bilo skoraj 20 oficirjev in podoficirjev ter nekaj desetarjev. Večina moštva v četi je bila doma iz podkrimskih vasi. Največ jih je bilo <span class="pagebreak" id="pb.264">264</span>z Iga (25), Tomišlja, Vrbljen, Matene in Strahomera. Iz drugih vasi (Staje, Brest, Iška Loka, Kremenica, Dobravica, Gornji Ig in Podgozd) jih je bilo bistveno manj, vendar tudi iz Iške vasi deset. Domačini so bili tudi v drugih okoliških četah in postojankah: Barje, Podpeč, Notranje Gorice ter v ljubljanskih enotah. Četa je imela tudi svojega četnega obveščevalca, kar je bil od junija dalje domačin Anton Martinčič z Iga. Oborožitev čete je bila zelo dobra, saj je imela veliko avtomatskega orožja: 6 težkih bred, 10 puškomitraljezov, 8 brzostrelk, 3 lahke minomete in baje tudi težki minomet.<a class="link_ref" href="op.html#ftn.888" title="888RSNZF 301  22ZAIX str. 740 1944 jul. 5. prim. še IZDG SD F 55IV 1944 maj 1. in 17 F 52I1  Seznam častnikov in podčastnikov z..."><sup>888</sup></a></p><p>S prihodom na Ig so domobranci v nižinskih vaseh barjanskega rajona uveljavili svojo upravo. Naslonili so se na staro občinsko upravo, ki je v obeh občinah veljala do kapitulacije Italije. Od starega kadra je bil v tem času tam samo nekdanji občinski tajnik na Igu Franc Krašnja. Splošno mnenje v domobranskih krogih in pri domačih nasprotnikih NOB je bilo, naj se Krašnja ne vrne na tajniško mesto. Obdolžili so ga namreč, da je po vdaji Italije partizanom iz občinske blagajne izročil 20.000 lir in celotno zalogo živil. Sumili so ga tudi, da je kriv za smrt bivšega župana Merzela, ki je bil obsojen v Ribnici, zato se je Krašnja kmalu zatem umaknil v Ljubljano.<a class="link_ref" href="op.html#ftn.889" title="889IZDG SD F 111 BI Vesti  1944 jun. 22. prim. še opozorila domobranskega poveljnika Krenerja poveljniku 21. čete na Igu prav t..."><sup>889</sup></a> Domobranci so se v obeh občinah naslonili na svoje ljudi – na najbolj goreče pristaše. Na Igu in v Tomišlju so obnovili občinska urada in upravo, po vaseh so postavili krajevne starešine, ki jih viri omenjajo kot načelnike. Ti so imeli celo izjemno pravico odločati o aretacijah. Kdo so bili krajevne starešine po vaseh, nismo mogli ugotoviti, toda postavili <span class="pagebreak" id="pb.265">265</span>so jih že do 11. maja. Takrat je namreč rajonski varstvenik Marko (Anton Hribar iz Zapotoka) sekretarju M. Škrabi poslal seznam krajevnih starešin, ki se ni ohranil.<a class="link_ref" href="op.html#ftn.890" title="890Prim. RSNZ F 301  22ZAIX str. 791  1944 maj 11. F 301  18ZAIIIII str. 1443  1944 jul. 4."><sup>890</sup></a></p><p>Na Igu so za župana oziroma za občinskega komisarja imenovali Franca Stojca z Iga, člana zelo zavzete belogardistične družine; njegov brat Ludvik je bil eden izmed Frakljevih »apostolov«. Občinski tajnik je postal Anton Kozina s Kota, občinski sluga pa je bil Miha Kraljič iz Matene. Na občinskem uradu je bila zaposlena tudi administratorka. Takoj so obnovili tudi s Prevodom povezani prehranjevalni urad, pri katerem so delali Anica Benedik, Pavla Mavec in Anton Štrukelj. Z njim so deloma reševali oskrbo z najnujnejšimi življenjskimi potrebščinami (špecerija, cigarete itd.). Prek njega je potekala tudi prodaja kmetijskih pridelkov in drv iz podkrimskih vasi v Ljubljano. Notranji vaški odnosi so se zaostrovali tudi v povezavi z oskrbo. Del domobransko usmerjenih vaščanov je zahteval, naj se partizanskim družinam ne da živilskih kart. Svoj zahtevek so utemeljevali s tem, da so vso zimsko obdobje dobivale podporo v denarju in hrani od partizanskih oblasti, sedaj pa naj za kazen malo stradajo.<a class="link_ref" href="op.html#ftn.891" title="891IZDG SD F 111 BI Vesti  1944 konec maja."><sup>891</sup></a> Uradne občinske prostore so uredili v poslopju Kmečke hranilnice in posojilnice. Domobranci so postojanko obdali z žičnimi pregradami, nadzorovali vse vhode oziroma izhode iz vasi in jih občasno tudi povsem zaprli, da bi preprečili povezavo s partizani in njihovo oskrbo s hrano.<a class="link_ref" href="op.html#ftn.892" title="892Prim. J. Klemenčič str. 140 148 sl."><sup>892</sup></a></p><p>V občini Tomišelj je župan postal Jakob Modic - Anzelc, tudi belogardist, ki je bil že med organizatorji vaških straž. Tajnik naj bi bil Franc Skarza, študent, doma z Iga, ki je bil občinski tajnik že v času italijanske okupacije.<a class="link_ref" href="op.html#ftn.893" title="893RSNZ F 301  22ZAIIX  Spisek belogardističnih (domobranskih) likvidatorjev str. 812 in 813."><sup>893</sup></a> Občinska uprava je bila podrejena domobranski vojaški upravi. Dokončno podobo je v obeh občinah dobila šele jeseni 1944, ko jo je prišel urejat okrajni glavar dr. Pavel Mašič po ukazu šefa pokrajinske uprave.<a class="link_ref" href="op.html#ftn.894" title="894Tabor 1974 št. 8 str. 197."><sup>894</sup></a> Po nastanku domobranske postojanke na Igu in obnovitvi občinske uprave so uredili tudi župnijske zadeve. Vrnila sta se oba župnika, Janez Klemenčič na Ig in Jože Murn, ki je prišel šele 4. maja 1944 in prebival na Igu, za Tomišelj. Z njima je prišel tudi kaplan Jakob Mavec, ki je bil vojaški kurat. Z njimi se je močno povečal domobranski vpliv med vaščani tudi s pomočjo prižnice, spovednice in verskih oziroma cerkvenih obredov.<a class="link_ref" href="op.html#ftn.895" title="895Prim. J. Klemenčič str. 148150."><sup>895</sup></a></p><p>Vendar to še ni bilo vse. Domobranci so po vaseh organizirali obveščevalno službo in belogardistični privrženci so bili organizirano povezani v boju proti narodnoosvobodilnemu gibanju. Krajevni starešine so bili hkrati podaljšana roka domobranske <span class="pagebreak" id="pb.266">266</span>propagande in protikomunističnega boja. Domnevamo lahko, da so v podkrimskih vaseh, posebej tam, kjer so bile postojanke in so bili belogardistični pristaši številni, obstajala tudi jedra njihove tajne organizacije, Narodne straže, pod vodstvom članov Slovenske legije, ki so nedvomno bili domobranski aktivisti.</p><p>Vse od nastanka domobranske postojanke na Barju in še posebej po vzpostavitvi ižanske je podkrimske vasi zajela močna obojestranska propaganda. Domobranska stran je zanjo proti narodnoosvobodilnemu gibanju in OF uporabljala zlasti protikomunistična gesla, boj za vero, ohranitev življenja in premoženja slovenskega kmečkega človeka. Partizane je obdolžila za uničenje slovenskih domov in jim upravičeno in neupravičeno pripisovala številne poboje. V podkrimskih vaseh so sprva na partizane poskušali valiti tudi krivdo za Frakljeve žrtve. To je deloma spodbila protiakcija barjanskega rajona ob primeru Angele Kumše februarja 1944. Dokončno so se v tem pogledu nosilci belega terorja v podkrimskih vaseh razkrinkali, ko so za njihove žrtve začele iz Nemčije prihajati osmrtnice, kot da so umrle na prisilnem delu ali v taboriščih v Nemčiji, trupla istih ljudi pa so v maju odkrili in sodno identificirali v grobovih Kozlarjeve gošče.<a class="link_ref" href="op.html#ftn.896" title="896Prim. IZDG F 496III6 b  1944 maj 8. prim. letake o tem RSNZ F 301 18ZAIIVII str. 7268  1944 jun. 10. IZDG F 493I1 b  1944 ju..."><sup>896</sup></a></p><p>V maju 1944, mesecu majskih pobožnosti, so na Igu v propagandno dejavnost vključili tudi ižansko župnišče s posvetitvenim obredom družin in prodajo nabožnih slik, za kar so morali plačati 400 lir. Posebno široko zasnovana propaganda je v juniju z razširjanjem in prodajo protikomunistične knjige z naslovom Črne bukve zajela tudi podkrimske vasi.<a class="link_ref" href="op.html#ftn.897" title="897RSNZ F 301  18ZAIIVIII str. 1111  1944 maj 21. IZDG F 716II1  1944 jul. 20. RSNZ F 301  18ZAII str. 726 sl.  1944 jun. 10."><sup>897</sup></a> V njej so nasprotniki OF pogosto v pretirani in netočni obliki prikazovali dogodke iz NOB in partizanom pripisovali tudi okupatorjeva in svoja grozodejstva ter v njihovo škodo navajali povsem neresnična dejstva (npr. o ubojih nasprotnikov).</p><p>Na svoj način so se v propagandno dejavnost spuščali tudi domobranci. Preoblečeni v partizane so se ponoči javljali ljudem. V teh nočnih pohodih, s katerimi so vznemirjali vaščane, so si pogosto prilaščali živila, zlasti govedo in prašiče, javno pa za to dolžili partizane, ki so seveda tudi izvajali prehrambene akcije v podkrimskih vaseh. Med drugim so se ob takih primerih oskrbovali z robo za svojo črnoborzijansko dejavnost. Domobranska zvijača je uspevala le krajši čas, ker so ljudje prevaro hitro spregledali.<a class="link_ref" href="op.html#ftn.898" title="898Med ižanskimi domobranci je zacvetela črna borza ki je dosegla tolikšen obseg da so Nemci zaradi tega zaprli več domobrancev..."><sup>898</sup></a> Prisvajanja je bilo veliko tudi pri aretacijah in hišnih preiskavah v domovih terencev <span class="pagebreak" id="pb.267">267</span>in aktivistov. Naj navedemo zmernejšo obliko takega dejanja. Ko so domobranci okoli 20. junija 1944 preiskovali dom Ambroževih v Podkraju, so vzeli konja in voz ter nanj naložili še prašiča. Gospodarju, ki je prišel po konja in voz, so v postojanki vrnili samo voz in za prašiča plačali 800 lir.<a class="link_ref" href="op.html#ftn.899" title="899RSNZ F 301  22ZAIX str. 754  1944 jun. 23."><sup>899</sup></a> Domobranska propaganda je bila vezana tudi na sestanke in javna zborovanja, ki so se jih morali vaščani udeleževati, vendar zaradi tega ni več prihajalo do sprememb v opredelitvi. Ta je bila že sredi leta 1944 dokončna.<a class="link_ref" href="op.html#ftn.900" title="900RSNZ F 301  18ZAIIVII str. 1106  1944 april 16. str. 713 sl.  1944 maj 5."><sup>900</sup></a> Krepitev domobrancev in izvajanje njihove prisile sta vedno bolj omejevala dejavnost OF in narodnoosvobodilnega gibanja na območju podkrimskih vasi.</p><p>Po nemški ofenzivi se je politično in oblastno-upravno delo TOOF, kjer so seveda obstajali, in vaških zaupnikov sočasno z ROOF Barje vrnilo v stari tek. Tudi upravne spremembe, ki so sledile, niso ustvarjale težav, ker je rajonsko območje v njih ostalo nespremenjeno. Rajon Barje so že meseca decembra vključili v ribniško okrožje, po prvem zasedanju SNOS 19. in 20. februarja 1944 pa so morali na rajonu svoje delo uskladiti z odseki SNOS, ker so tam ukinili upravno komisijo. Zasedanja SNOS se je iz barjanskega rajona udeležil sekretar Matija Škraba, izbran na zboru odposlancev slovenskega naroda v Kočevju. SNOS je takrat potrdil tudi delo slovenske delegacije na 2. zasedanju AVNOJ in sprejel izjavo o slovenski državi v federativni demokratični Jugoslaviji. Med drugimi odloki je sprejel tudi odlok o razpisu volitev v narodnoosvobodilne odbore kot oblastne organe ljudske oblasti,<a class="link_ref" href="op.html#ftn.901" title="901IZDG F 440I8  1943 dec. 27 M. Mikuž III str. 21519 M. Škraba je bil na spisku članov SNOS vpisan pod št. 100 vseh izvoljenih..."><sup>901</sup></a> vendar v barjanskem rajonu do volitev v narodnoosvobodilne odbore, ki naj bi prevzeli oblastne funkcije, ni prišlo. Proti koncu aprila so jih izvedli le na svobodnem delu ribniškega okrožja. V podkrimskem območju tega ni bilo več mogoče storiti, ker je na Igu takrat že bila domobranska posadka. Na rajonu so že prej sprejeli sklep, da javnih volitev ne bodo izvajali, ker bi s tem javnosti odkrivali lastne kadre. Ukrep, ki so ga ob belem terorju upravičeno sprejeli.<a class="link_ref" href="op.html#ftn.902" title="902Prim. IZDG F 463I12  1944 marec 15. april 23. in 30. M. Škraba pisna izjava 11. marca 1989 str. 2."><sup>902</sup></a> Obveščevalec Marko je okrožju poročal, da v rajonu volitev ne morejo izvesti, ker domobranci neprestano, vsak dan sledijo ROOF Barje, tako da se je moral razdeliti v skupine in se seliti iz kraja v kraj.<a class="link_ref" href="op.html#ftn.903" title="903RSNZ F 301  18ZAIIVIII  1944 april 11."><sup>903</sup></a></p><p>Medtem so pod domobranskim pritiskom, njihovimi patruljami in zasedami <span class="pagebreak" id="pb.268">268</span>po vaseh ter umori terencev in aktivistov počasi prenehali delovati TOOF, ki so opravljali tudi oblastne in upravne naloge. Vsaj do junija 1944 je prenehal obstajati tudi TOOF v Iški vasi, potem ko so domobranci ubili dva njegova člana (Alojz Rupert, Jakob Kramar). Vsekakor sta v juliju na vsem ozemlju ROOF Barje delovala le še krajevna odbora OF na Golem in v Škrilju. Z njima je bil ROOF Barje v tem času še tesno povezan, imel skupne sestanke in organiziral mitinge.<a class="link_ref" href="op.html#ftn.904" title="904IZDG F 716II1  1944 jul. 10."><sup>904</sup></a></p><p>Kakor so po vaseh izginjali krajevni odbori OF, tako so rajonci v njih vzpostavljali zaupnike, tako da je od takrat rajon v vseh podkrimskih vaseh posloval samo še z njimi. Največkrat so to nalogo opravljale ženske. V Vrbljenah so bili npr. zaupniki pri Grebenčevih, na Sarskem je to nalogo do aretacije opravljal Franc Boltežar, v Kremenici pa Garvasovi, dokler Frakelj tega ni preprečil. Na Igu, največjem naselju med podkrimskimi vasmi, je bilo vedno po več zaupnikov. Eden izmed njih je bil v tem času Alojz Janželj s Kota, ki je prebival na Igu. Sočasno z njim je bil zaupnik tudi Stane Zdravje, ki je dobro opravljal nalogo, čeprav je bil bolehen in slaboviden. Rajon ga je z Iga 23. aprila po več prošnjah odpoklical, ko je že izgubljal živce in je grozila nevarnost, da ga bodo domobranci odkrili. Do konca avgusta je delal v rajonski ciklostilni tehniki, nato pa je bolan odšel v Belo krajino. Zaupnici na Igu sta bili tudi Alojzija Škraba - Kovačeva mati in hčerka Jožica. Podobno je bilo z Marijo Uršič, hčerkama Marijo in Francko ter sinom Janezom. Za njimi so to nalogo opravljali še Francka in Tončka Šenk, Pavla Hitejc, Marija Rihtaršič, poštna upraviteljica, Pavla Mencej, Minka Comino, Ančka Repar, Hedvika Zalar, Antonija Bolha s hčerjo Milko, Feliks Zdravje s hčerjo Kati, kolar Balant in poštni uslužbenec Franc Cotman, ki so ga domobranci ubili po napadu na Ig. V Iški Loki je bil dolgo časa zaupnik Jože Jere.<a class="link_ref" href="op.html#ftn.905" title="905Prim. M. Škraba Razvojna pot OF A. Kumše Pripoved neke dobe M. Škraba pisna izjava z dne 11. 3. 1989."><sup>905</sup></a></p><p>O težavnosti aktivističnega dela pod domobranskim pritiskom govori primer zaupnika Franca Dolšaka na Golem. Domobranci so ga s pijačo pridobili in izsiljevali, da je izdajal, povezan z domobransko posadko na Igu. Partizani so ga zaradi tega obsodili in ustrelili.<a class="link_ref" href="op.html#ftn.906" title="906IZDG prav tam  1944 jul. 31. M. Škraba Razvojna pot OF str. 92. Njegova sestra naj bi tedaj izjavila Saj sem vedela da naš F..."><sup>906</sup></a> Toda dostop do zaupnikov je bil zaradi domobranskega nadzora po vaseh tudi sicer vedno težji in skoraj nemogoč. Tako je rajon izgubljal povezavo z mrežo zaupnikov in ljudmi nasploh. Tudi župniki kmalu po nastanku ižanske domobranske postojanke niso mogli več v celoti opravljati svojih nalog, ker so se le s težavo in ob veliki nevarnosti gibali po ozemlju. Težko je bilo obnavljati mrežo zaupnikov, ki se je trgala zaradi domobranskega terorja in prisile. Vedno več je bilo aktivistov, ki <span class="pagebreak" id="pb.269">269</span>so bili pripravljeni prevzeti zaupniško dolžnost le pod pogojem, da se bodo rajonci sami oglašali pri njih. Podobno je bilo tudi z mrežo obveščevalcev, ki jo je imel vodja obveščevalnega odseka Barje, sam pa nikakor ni mogel obvladovati velikega ozemlja barjanskega rajona.<a class="link_ref" href="op.html#ftn.907" title="907RSNZ F 301  18ZAIIVIII str. 1111  1944 maj 21."><sup>907</sup></a></p><p>Že kmalu po začetku leta 1944 je postajalo delo barjanskega rajona vedno bolj odgovorno, ker je nanj prehajalo vedno več političnih, oblastno-upravnih in propagandnih obveznosti. Podkrimske vasi so bile pod vedno večjim domobranskim nadzorom. Ker se na krimsko-mokrškem območju brigade niso zadrževale ves čas, so bili rajonci z varstvenim vodom večkrat tudi edina oborožena sila, ki se je postavila po robu domobranski četi.<a class="link_ref" href="op.html#ftn.908" title="908Prim. RSNZ F 301  18ZAIIII str. 368  1944 febr. 6."><sup>908</sup></a> Rajon je moral razreševati tudi razne primere prijav o delovanju in ovaduštvu posameznih nasprotnikov, ki jih je včasih rodila tudi maščevalnost. V marcu 1944 je patrulja varstvenega voda na Igu aretirala dva skrivača, hišna preiskava pri Janezu Juhi na Igu pa je odkrila vojaški material. V Podkraju so aretirali Franca Cibra, ki pa je s poverjeništva pobegnil, ker je stražar zaspal.<a class="link_ref" href="op.html#ftn.909" title="909RSNZ F 301  22ZAIX str. 680 684 687 688  1944 marec 7. 9. 12. 15."><sup>909</sup></a> Seveda so tudi rajonci zajeli ali aretirali nasprotne aktiviste ter jih izročili v postopek pristojnemu partizanskemu vojaškemu sodišču, včasih pa tudi neposredno ustrelili. V začetku marca 1944 so na Igu aretirali Alojza Šteblaja, ker je aktivistom javno oponesel smrt ižanskega župana Merzela in govoril proti ROOF Barje, ter ga predali vojaškemu sodišču. Istočasno so to storili tudi z zajetima belogardistoma Janezom Zalarjem in Janezom Smoletom, obema iz Kota. Smole se je po partizanski mobilizaciji v času nemške ofenzive predal, oba sta bila pri domobrancih v Škofljici in se ukvarjala s črno borzo. Vsi trije so bili verjetno obsojeni na prisilno delo, od koder sta Zalar in Smole že konec istega meseca pobegnila. Patrulja rajonskega odbora Barje je prve dni aprila v Črni vasi zajela domobranca Strleta, ki je prišel domov; tudi njega so predali vojaškemu sodišču. Prijeli so tudi skrivača Alojza Pirca iz Matene, ki se je izogibal partizanski mobilizaciji; obsojen je bil na prevzgojo v Beli krajini in na denarno kazen 10.000 lir. V Iški vasi so obsodili na smrt kmeta Travna, ker je pretepel nekega partizana.<a class="link_ref" href="op.html#ftn.910" title="910IZDG F 111 AV Vesti  1944 marec 8. F 111 AVI Vesti  1944 marec 30. april 1. in april 13. RSNZ F 301  18ZAIIII str. 1135  194..."><sup>910</sup></a></p><p>Težišče političnega dela je pod silo takih razmer moral prevzemati sam rajon, kamor so se že od februarja dalje zatekali aktivisti, ki na terenu niso bili več varni.<a class="link_ref" href="op.html#ftn.911" title="911Februarja 1944 sta se rajonu priključila Janez Alič z Ižanske ceste ki je ušel Fraklju in Tone Modic. Sredi marca se je rajo..."><sup>911</sup></a> <span class="pagebreak" id="pb.270">270</span>Člani rajona so se morali spuščati v vasi, da so se sestajali z aktivisti, zaupniki in obveščevalci, ki se niso več želeli izpostavljati nevarnosti s pisanjem poročil. Sami so morali celo razširjati letake, drugo propagandno gradivo in literaturo OF. Konec meseca aprila, še ne mesec dni po nastanku ižanske postojanke, so bile razmere že takšne, da je rajon obvestil okrožje, da skorajda ne more več delovati. Če namreč na ozemlju ni brigad, domobranci patruljirajo daleč v hribovske vasi, če pa brigade so, takrat v teh vaseh divjajo boji in je dostop v nižinske vasi onemogočen.<a class="link_ref" href="op.html#ftn.912" title="912RSNZ F 301  22ZAIX str. 706  1944 april 20."><sup>912</sup></a></p><p>Rajonski odbor OF Barje je postajal trn v peti ižanskih domobrancev. Že v decembru 1943 je bil prvi, slučajno začeti, pogon barjanskih domobrancev na rajon,<a class="link_ref" href="op.html#ftn.913" title="913M. Škraba Razvojna pot OF str. 70 sl."><sup>913</sup></a> od začetka leta 1944 pa so domobranske patrulje zavestno sledile rajoncem. Februarja tega leta naj bi Frakelj celo razpisal nagrado za vsakega rajonskega člana. Posledica teh pogonov je bila, da se je moral rajon neprestano seliti in da se je iz nižinskih vasi umikal v hribovske vasi in vse globlje proti Mokrcu. Iz istega vzroka – a tudi zaradi tega, da bi lažje deloval, in ker se je številčno povečal – se je rajon večkrat delil na skupine, ki so delovale na različnih delih rajona.<a class="link_ref" href="op.html#ftn.914" title="914RSNZ F 301  18ZAIIIII 1944 april 4. prav tam ZAIIVIII  1944 april 11."><sup>914</sup></a> Po napadu Cankarjeve brigade na ižansko postojanko so v hajko, ki je temu sledila, padli tudi rajonci na Golem. Za krajši čas so se morali umakniti na ozemlje velikolaškega rajona, v Purkače, in so samo ponoči vzdrževali zveze z aktivisti doma.<a class="link_ref" href="op.html#ftn.915" title="915IZDG F 716I2  1944 maj 3."><sup>915</sup></a> Po povratku na svoje ozemlje so se rajonci ponovno razdelili in ena skupina se je iz mokrškega območja premaknila na Krim, da bi bila bliže nižinskim vasem.<a class="link_ref" href="op.html#ftn.916" title="916RSNZ F 301  18ZAIIIII str. 1165  1944 april 28. M. Škraba Razvojna pot OF str. 95 sl."><sup>916</sup></a></p><p>Prav to skupino, s katero je bila tudi desetina VDV (OZNE),<a class="link_ref" href="op.html#ftn.917" title="917Po sklepu SNOS z dne 13. maja 1944 je Oddelek za zaščito naroda (OZNA) nadomestila dotedanjo VOS (in deloma tudi Vojsko drža..."><sup>917</sup></a> so 7. junija 1944 napadli domobranci iz Podpeči. Patrulja 40 domobrancev se je neopazno približala rajonskemu taboru na le 15 m in vse skupaj močno presenetila. Razen lastnega življenja niso rešili skoraj ničesar. Po končani nevarnosti so na zbornem mestu ugotovili, da je manjkal Anton Melik iz Črne vasi in da so domobranci ranili dva pripadnika varnostne službe. Izgubili so skoraj vse orožje in opremo; obžalovali so zlasti izgubo orožja, ker so bili zaradi sovražne nevarnosti in težavnih razmer na terenu zelo dobro oboroženi. Rajonci so izgubili brzostrelko, 8 pušk, pištolo in puškomitraljez. Ostali so brez nahrbtnikov in osebne opreme, v domobranske roke so prišle tudi torbice z rajonskimi spisi, seznami in boni v vrednosti 3100 lir. Varnostniki so bili ob dva puškomitraljeza, brzostrelko, 4 puške, 3 pištole, vso opremo in torbico z arhivom. Med drugim so <span class="pagebreak" id="pb.271">271</span>domobranci v spisih dobili tudi smrtno obsodbo za Franca Kumšeta, domobranskega aktivista iz Tomišlja. Po opozorilu se je pred partizani umaknil v Ljubljano. Za Antona Melika so pozneje ugotovili, da je bil težje ranjen ter da so ga domobranci zajeli in odpeljali v Kršljanov grad v Notranjih Goricah. Tu je kljub zdravniški oskrbi podlegel rani. Sklepamo, da so ga hoteli domobranci za vsako ceno ohraniti pri življenju, da bi nato od njega pridobili pomembne podatke.<a class="link_ref" href="op.html#ftn.918" title="918RSNZ F 301  22ZAIX str. 373  1944 jun. 7. prav tam str. 737 738 752  1944 jun. 10. 13. 19. IZDG F 716 II1  1944 jun. pred. 1..."><sup>918</sup></a></p><p>Po tem napadu se je moral ROOF Barje še hitreje in spretneje izmikati domobranskemu preganjanju. Tudi druga skupina rajoncev, ki se je junija dalj časa zadrževala na Mokrcu nad Sivimi dolinami, se je morala umikati domobranskim patruljam in se z njimi spopadati. Proti koncu meseca so zaradi tega ponovno prišli h Glavanu v Škrilje, kjer so rajonci večkrat imeli svoj sedež. Domobranci, ki so v nižinskih vaseh že v veliki meri uničili aktivistično mrežo OF, so težišče gonje prenesli na ROOF Barje.</p><p>Ko se je ROOF Barje spomladi 1944 organiziral skladno z odseki SNOS, so bile naloge posameznih članov odbora, ki je imel poleg političnih tudi oblastno funkcijo, natančneje opredeljene in delo bolje organizirano, kar je bilo ob težavnih razmerah še posebej pomembno. Sekretar, kakor vemo, je bil Matija Škraba, njegov namestnik pa Janez Mazi.</p><p>Gospodarsko komisijo je vodil Ivan Primc - Jokič ob pomoči Jakoba Podlipca, Anton Škrbec je odgovarjal za socialno skrbstvo, Lojzka Mazi za finance in propagando, Alojz Brancelj za red in varnost ter za sodelovanje z operativnimi enotami, sočasno pa je vodil tudi rajonsko obveščevalno službo. Pavla Centa je skrbela za zdravstvene zadeve, prosveto in za SPŽZ, Herman Jankovič - Šolar za šolstvo, Olga Šteblaj pa je vodila ZMS. Martin Žagar je, ko je z delom prenehala rajonska tehnika, prevzel referat za zbiranje podatkov o vojnih zločinih okupatorja in njegovih pomočnikov (tega je pred njim imel Šolar), Francka Žagar je skrbela za vzgojo in kadre ZMS, Angela Mazi pa je vodila gospodarsko in finančno administracijo.<a class="link_ref" href="op.html#ftn.919" title="919IZDG F 716IIl  1944 jun. 22."><sup>919</sup></a> Seveda se je sestava odbora pozneje počasi spreminjala. Ko je M. Škraba odšel v Črnomelj na politični tečaj, ga je nadomeščala Pavla Centa. V začetku julija sta na tečaje odšla Janez Mazi in Francka Žagar, malo pozneje pa na drugo dolžnost Rado Škraba - Gorazd.<a class="link_ref" href="op.html#ftn.920" title="920M. Škraba Razvojna pot OF str. 91 IZDG F 716IIl  1944 jul. 4. 15. 17."><sup>920</sup></a> Odhodi posameznih članov so vedno znova zahtevali notranjo porazdelitev dela po odsekih. Jedro ROOF Barje pa je do konca vojne vseeno ostalo isto. Rajonci so, ne glede na izredno težavne razmere, dovolj uspešno opravljali svoje delo. Posebej skrbno je deloval gospodarski odsek. Uspešno je izvrševal preskrbovalne naloge, skladiščil zaloge hrane pri posameznih zaupnih kmetih ali rajonskih skrivališčih za potrebe operativnih enot <span class="pagebreak" id="pb.272">272</span>in za terence, usmerjal tudi obdelovanje opustelih oziroma neobdelanih polj, ki brez tega ne bi donašala ničesar. Politično delo je bilo vedno prioriteta odbora kot celote, še posebej, ker je morala pripadnikov narodnoosvobodilnega gibanja marsikdaj tudi usihala. Strah pred domobransko prisilo, ubijanje aktivistov in krepitev domobranstva v podkrimskih vaseh so vplivali na celotno vzdušje in na slabše odzivanje pristašev OF potrebam NOB, ki pa vseeno nikdar niso izgubili zaupanja v OF.<a class="link_ref" href="op.html#ftn.921" title="921RSNZ F 301  18ZAIIII str. 719  1944 maj 26."><sup>921</sup></a> Še posebej ne, ker so svetovni vojaški dogodki dvigali zaupanje v končno zmago. Prav ti trenutki so bili odločilni za politično delo rajonskega odbora in njegovo odločitev, da še naprej vztraja na svojem ozemlju. Nasprotno je bilo pri pripadnikih belogardističnega tabora, kljub domobranskim uspehom v lokalnem prostoru, zaznati znake bojazni, kaj bo z njimi ob koncu vojne, ko bo zlomljena moč nacistične Nemčije, čeprav so pod vplivom propagande računali na zahodne, predvsem angleške zaveznike.<a class="link_ref" href="op.html#ftn.922" title="922Lahko bi rekli kar je dvigalo duh in moralo enim je slabilo vero v uspeh drugim. RSNZ F 301  19ZAIXI  1944 maj 13 F 301 22ZA..."><sup>922</sup></a></p></div><div class="ss3" id="index-body.1_div.2_div.5_div.6"><h3><span class="head">Obdobje domobranske prevlade v podkrimskih vaseh </span></h3><p>Okoli sredine leta 1944 se je zvrstilo mnogo vojaških in političnih dogodkov, ki so nakazovali bližajoči se konec vojne in z njo zmago zaveznikov. V Italiji so angloameriški zavezniki v začetku junija osvojili Rim in nato hitreje prodirali proti Padski nižini. V Normandiji so 6. junija, nekaj dni po padcu Rima, začeli z invazijo in odprli tz. drugo fronto. 15. avgusta so se zahodni zavezniki izkrcali tudi na jugu Francije in že 25. avgusta osvobodili Pariz, do sredine septembra pa so dosegli francosko-nemško mejo na odseku od Trierja do Aachna. Rdeča armada je Leningrad rešila nemškega pritiska, v začetku avgusta dosegla finsko mejo in kmalu je sledilo premirje med SZ in Finsko. Po začetku druge fronte je sledila ofenziva Rdeče armade (RA) v sredini bojne črte in konec julija so ruske čete prodrle do reke Visle, kjer so osvojile varšavsko predmestje Prage. Na južnem delu bojne črte je sledil pritisk RA na Romunijo in Bolgarijo, kamor so enote Rdeče armade vdrle v začetku septembra in je že 16. septembra padla Sofija. 20. oktobra je narodnoosvobodilna vojska Jugoslavije ob sodelovanju RA osvobodila Beograd.<a class="link_ref" href="op.html#ftn.923" title="923M. Mikuž Druga svetovna vojna Ljubljana 1961 str. 113 sl. 116 sl. Z. Klanjšček o.c."><sup>923</sup></a></p><p>Med političnimi dogodki, ki so vplivali na dogajanje pri nas, moramo poudariti dejansko priznanje narodnoosvobodilnega gibanja jugoslovanskih narodov in AVNOJ s strani zahodnih zaveznikov ter sporazum, ki sta ga 16. junija na Visu sklenila predsednik NKOJ Tito in dr. Ivo Šubašič, predsednik kraljevske jugoslovanske vlade v <span class="pagebreak" id="pb.273">273</span>Londonu. Do sporazuma je prišlo na željo vseh zaveznikov, zlasti Anglije (Churchill, z njim se je Tito dva meseca pozneje sestal v Italiji). Nova kraljevska jugoslovanska vlada je bila sestavljena iz naprednih demokratičnih ljudi, njena naloga pa je bila podpirati boj jugoslovanskih narodov za osvoboditev. Vprašanje ureditve države in kralja naj bi ljudstvo reševalo po osvoboditvi. Kraljevska vlada bo v posebni izjavi priznala vse narodne in demokratične pridobitve jugoslovanskih narodov, izbojevane v NOB. Dogodek, ki je vlil nove upe, je bil tudi atentat na Hitlerja; pokazal je, da moč nacizma in firerja naglo slabi tudi v sami Nemčiji, ki je šla porazu nasproti.<a class="link_ref" href="op.html#ftn.924" title="924M. Mikuž NOB IV str. 138 sl. 157."><sup>924</sup></a></p><p>Z zavezniškim prodorom proti severu Italije je bila povezana tudi ponovna ofenziva NOV in POS na prometne žile, zlasti na železnico Ljubljana–Trst. To operacijsko nalogo so dobile enote 18. divizije. Štab divizije je ukazal Levstikovi brigadi, naj se pomakne v vasi na Mokrcu in 3. avgusta prišla na območje Krima. Po daljši odsotnosti so se na krimsko-mokrško območje spet vrnili partizani. Še iste noči sta 1. in 2. bataljon brigade napadla železniško postajo Preserje in uničila tamkajšnjo domobransko posadko; 3. bataljon je medtem demonstrativno napadel postojanko na Igu in istočasno izvedel preskrbovalno akcijo po nižinskih vaseh.<a class="link_ref" href="op.html#ftn.925" title="925M. Mikuž NOB IV str. 87 Z. Klanjšček o.c. S. Petelin  Vojko o.c. str. 366."><sup>925</sup></a> Ig je takrat že branila 24. domobranska četa, ki je 11. julija zamenjala 21. četo, v kateri so bili pretežno domačini. Sledile so nove oskrbovalne akcije v vasi Jezero in v vaseh okoli Tomišlja.<a class="link_ref" href="op.html#ftn.926" title="926Prim. IZDG F 111 BII Vesti  1944 avg. 12. in 14."><sup>926</sup></a> Po neuspelem napadu na šmarski tunel v noči s 13. na 14. avgust, v katerem sta sodelovali Levstikova in 9. brigada, sta se obe enoti ogorčeno borili z Nemci in domobranci, ki so takoj šli v protinapad. Pri domobrancih so sodelovale čete z Iga, Pijave Gorice in Velikih Lašč ter Meničaninov udarni bataljon; brigadne enote so imele v teh bojih večje izgube. Zlasti 17. in 18. avgusta so bili hudi boji pri Golem, ker naj bi padlo več partizanov. Med njimi je bil tudi Herman Jankovič - Šolar, ki je delal v odkriti rajonski ciklostilni tehniki.<a class="link_ref" href="op.html#ftn.927" title="927IZDG F 728 bIII  1944 jul. 31. F 723II3  1944 okt. 27. RSNZ F 301  22ZA str. 765  1944 avg. 20. M. Škraba Razvojna pot OF st..."><sup>927</sup></a></p><p>Po teh bojih so spet sledile preskrbovalne akcije v Tomišlju in okoliških vaseh, iz katerih so partizani odpeljali veliko živil in mnogo živine. 23. avgusta so enote Levstikove brigade napadle postojanko Barje in izvedle preskrbovalno akcijo po nižinskih vaseh. Takrat so domobranske <span style="font-style:italic">Vesti</span> objavile »željo« vaščanov, da bi se domobranska postojanka ustanovila tudi v Tomišlju, ker je kraj nezavarovan in zaradi partizanskih preskrbovalnih pohodov veliko pretrpi, ima pa veliko domobrancev v drugih postojankah.<a class="link_ref" href="op.html#ftn.928" title="928IZDG F 111 BII  1944 avg. 23. Podobno še tudi v začetku septembra ko trdi da so v vaseh Matena Brest Tomišelj Vrbljene in St..."><sup>928</sup></a></p><p><span class="pagebreak" id="pb.274">274</span>Levstikova brigada je kljub nemškim in domobranskim napadom vztrajala na mokrškem območju skoraj do konca avgusta. Že v začetku septembra se je bojevala v Loški dolini, od koder je nato po 18. septembru odšla proti Kolpi. Na območje Kureščka in Golega je takrat iz Loške doline prišla 10. Ljubljanska brigada, ki je začela napadati železniško progo in 4. ter 5. septembra izvajala velike preskrbovalne akcije pri domobranskih družinah v nižinskih vaseh. Borci naj bi samo 5. septembra čez Rakitno gnali 85 glav goveda.<a class="link_ref" href="op.html#ftn.929" title="929IZDG F 111 BIII  1944 sept. 7. S. Petelin  Vojko o.c. str. 372 sl."><sup>929</sup></a> 17. septembra je l. bataljon Ljubljanske brigade ponovno napadel postojanko na Barju. Pri tem so partizani poškodovali pokriti most čez Iščico in še tri druge mostove. V noči z 19. na 20. september so porušili tudi oba mostova na cesti Ig–Škofljica. Te akcije so spet spremljale preskrbovalne. Na vse to so Nemci in domobranski 1. udarni bataljon odgovorili z večjo ofenzivno operacijo od 22. septembra naprej na območju Škrilje–Golo–Kurešček–Osredek–Purkače.<a class="link_ref" href="op.html#ftn.930" title="930IZDG F 111III  1944 sept. 21. M. Mikuž NOB IV str. 292 S. Petelin  Vojko o.c. str. 374."><sup>930</sup></a></p><p>Po vseh teh napadih, zlasti na železniško progo, so Nemci in domobranci prešli v odločne ofenzivne akcije proti enotam ne le 18. divizije, ampak celotnega 7. korpusa. Ta se je nazadnje moral odreči napadom na progo, ki so jo v septembru večkrat bombardirali tudi zavezniki, in se umakniti. Korpus je branil svobodno partizansko ozemlje onstran meje barjanskega rajona oziroma okraja. Od začetka oktobra 1944 dalje na podkrimskem ozemlju ni bilo več partizanskih enot; na njem so zagospodovali domobranci.<a class="link_ref" href="op.html#ftn.931" title="931Prim. M. Mikuž NOB IV str. 60 sl. S. Petelin  Vojko o.c. str. 375."><sup>931</sup></a></p><p>V tem času je bilo vsaj deloma še mogoče politično delovati na območju podkrimskih vasi oziroma barjanskega rajona, čeprav le z velikimi napori in ob vedno večji nevarnosti za aktiviste in terence narodnoosvobodilnega gibanja. Nevarnost je grozila z dveh strani: neposredno od domobrancev, ki so z neprestanim patruljiranjem nadzorovali rajonsko ozemlje, in od belogardističnih obveščevalcev ter ovaduhov, ki so bili razporejeni po vaseh. Omenili smo že, da je težišče vsega političnega dela v rajonu prešlo na ROOF Barje. Toda v začetku avgusta tega leta so bile razmere v rajonu takšne, da je bilo razen štirih vasi v hribovitem svetu, ki so bile še dostopne, vse drugo ozemlje pod nadzorom domobrancev.<a class="link_ref" href="op.html#ftn.932" title="932RSNZ F 301  18ZAIIIX  1944 avg. 7."><sup>932</sup></a> Rajon oziroma okraj Barje se je vseeno vključil v tako imenovano tekmovanje zmage, katerega poglavitni cilj je bil do skrajnosti dvigniti borbeno sposobnost in enotnost ter pripraviti vse za končno zmago. Okraj je tekmoval v najtežjih okoliščinah pod neprestano nevarnostjo domobrancev, ki so iz <span class="pagebreak" id="pb.275">275</span>postojanke izpadali v vasi, vendar je dosegel kar lepe uspehe. V hribovskih vaseh Golo in Škrilje so še vedno delovali TOOF, imeli so redne seje, tam so organizirali celo tri množična zborovanja, delale so še vse družbene organizacije: SPŽZ, ZMS in pionirska organizacija, ki je imela celo pet sestankov. Posebno skrb so rajonski delavci posvetili propagandni dejavnosti, kar je bilo ob domobranski propagandi nujno potrebno. Še vedno je delala ciklostilna rajonska tehnika – takrat je bila v gozdu Mokro pod Stražo. Vodja tehnike je bil Ivan Žagar, Herman Jakopič - Šolar je sestavljal radijske vesti, tipkal in razmnoževal je Martin Žagar, za hrano pa je skrbela Angela Lešnjak. V tehniki je začasno delal tudi Stanko Zdravje. Po spopadu enot Levstikove brigade z domobranskim jurišnim bataljonom, ko je padel tudi Šolar in je bil ranjen Martin Žagar, ki je zaradi tega »zahajkal« pisalni stroj, so tehniko preselili v Iško v bližino Šalovega mlina, od koder je dobivala elektriko. Tu je delala le nekaj tednov, nato jo je rajon ukinil, aktiviste v njej pa priključil rajonu.<a class="link_ref" href="op.html#ftn.933" title="933IZDG F 723II3  1944 okt. 27. M. Škraba Razvojna pot OF str. 97."><sup>933</sup></a> V tem času so izdelali pet letakov z okoli 2000 izvodi, izdali 150 izvodov propagandne brošure »Barjanski puntarji«, ki jo je napisal sekretar Škraba, in natisnili večjo količino trosilnih listkov. Posebno skrb so rajonci posvetili obdelovanju opustošenih in opuščenih njiv, pri čemer so pripadniki OF, še posebej mladinci, opravili veliko število prostovoljnih ur. Rajonski odbor je tudi takrat še nekoliko zapolnil mrežo zaupnikov in obveščevalcev; na novo je postavil 6 zaupnikov in 8 obveščevalcev. V spopadih so ubili pet sovražnikov, domobranci pa so pobili ali aretirali nekaj aktivistov.</p><p>Tako so rajonci ustrelili Milana Kirna iz Podpeči<a class="link_ref" href="op.html#ftn.934" title="934Po mnenju njegovega brata Staneta Kirna je bil umor posledica zločinov Frakljeve skupine (op. O.L.)."><sup>934</sup></a>, zajeli so tudi ranjenega domobranca, vaščana Jožeta Cibra iz Iške Loke, ki je nato vstopil v partizanske vrste in se bojeval z njimi do osvoboditve.<a class="link_ref" href="op.html#ftn.935" title="935IZDG F 443VI6  1944 avg. 4. F 443VII6 a  s.d. F 443 VII6 c  1944 nov. pred. 25. M. Škraba Razvojna pot OF str. 98."><sup>935</sup></a> V septembru, ko je bil rajonski odbor zopet na Mokrcu nad Sivimi dolinami, so se rajonci uspešno izmaknili domobranski hajki, v kateri so zasledovali enote 18. divizije. Rajon se je premestil v »Colnarico« nad Iško, rajon pa so zapustili Alojz Brancelj in Jože Rupert, ki sta bila določena za šolanje v Rusiji, ter Tone Hribar;<a class="link_ref" href="op.html#ftn.936" title="936AKC št. 5872  1944 sept. 16. M. Škraba o.c. str. 98."><sup>936</sup></a> odšli so v operativne enote. V vojno akademijo je nato odšel le Brancelj.</p><p>Tudi za delo Narodne zaščite (NZ) v barjanskem rajonu ni bilo več pogojev. Že konec avgusta NZ v podkrimskih vaseh pravzaprav ni več bilo, ker ni bilo niti TOOF, ki jim je bila NZ kot organ ljudske oblasti podrejena. Na celotnem ozemlju barjanskega rajona je NZ obstajala le v gorskih vaseh Škrilje in Golo, sicer sta delala le še dva <span class="pagebreak" id="pb.276">276</span>zaupnika in osem obveščevalcev NZ.<a class="link_ref" href="op.html#ftn.937" title="937AKC št. 5872  1944 avg. 30. prim. prav tam  1944 sept. 5. in 6."><sup>937</sup></a> Po odhodu partizanskih enot so se razmere proti koncu meseca oktobra še poslabšale. NZ je organizirano delala le v Škriljah (sestavljali so jo trije člani), kjer je bil njen načelnik Alojz Lavrič; v celoti sta ostala le še dva zaupnika, eden izmed njiju je bil Ignac Koruza na Golem. Vzrok za to je bilo dejstvo, da so bila zaradi domobrancev vsa druga območja v rajonu nedostopna.<a class="link_ref" href="op.html#ftn.938" title="938AKC št. 5872 1944 okt. 26. in nov. 4. prim. še AKC št. 5873  1944 sept. 22. in 29. ter nov. 5."><sup>938</sup></a> Okrajni načelnik NZ na Barju je bil Martin Žagar, ki se je z drugimi člani vodstva zadrževal v taboru na Mokrcu, podobno kakor rajonci in nekateri drugi aktivisti. Njegovo poročilo s konca novembra 1944 nedvoumno kaže, da po vaseh ni več NZ. Vasi barjanskega rajona so obvladovali domobranci barjanskih in sosednjih postojank. Le-ti so neprestano patruljirali in postavljali zasede – takrat že na veliko po gozdovih – tako, da so postali dostopi do vasi povsem nemogoči.<a class="link_ref" href="op.html#ftn.939" title="939AKC št. 5872  1944 nov. 24. in nov. 4."><sup>939</sup></a></p><p>V takih razmerah je bil zaradi svoje, še vedno vidne dejavnosti, ROOF Barje od julija naprej neprestano na udaru. Tudi nova posadka v ižanski postojanki je vztrajno oteževala in preprečevala njegovo delo, ki je res postajalo vedno težje in vse bolj nevarno. Nič manjše niso bile težnje domobrancev, da bi člane rajonskega odbora OF zasledili in uničili ali vsaj pregnali z ozemlja, ki so ga sami obvladovali.<a class="link_ref" href="op.html#ftn.940" title="940Poročilo načelnika okrožne obveščevalne izpostave Ribnica je sporočalo načelniku odseka za notranje zadeve pri SNOS naslednj..."><sup>940</sup></a> ROOF Barje je moral neprestano in pogosto menjavati kraj bivanja, da se je izmikal domobranskim patruljam in ofenzivnim operacijam. Prav tako se je delil na manjše skupine, ki so delovale z različnih krajev. Tako so se rajonci, ki so se v juliju iz Škrilja, kjer so večkrat bivali, umaknili proti Iški, razdelili na tri skupine. Eno skupino, ki so jo sestavljali člani okrajnega gospodarskega odseka, je vodil Ivan Primc - Jokič, druga skupina pod vodstvom Janeza Šuštaršiča - Hitija se je zatekla v Iško, kjer je našla zatočišče v Šalovem mlinu; v tretji skupini je bilo jedro odbora s sekretarjem Matijo Škrabo na čelu. To se je pozneje zgodilo še večkrat. Njegov položaj se je po odhodu brigad še bistveno poslabšal, med drugim tudi zaradi tega, ker so se trgale niti zaupniške in obveščevalske mreže.</p><p>Pri vsem tem je imela največji delež ižanska domobranska posadka, najprej 21. in za njo 24. četa, ki je ostala v postojanki do konca vojne. Prišla je iz Velikih Lašč, sestavljali pa so jo domobranci iz Dobrepolja in Hinj. Na zamenjavo okoli sredine julija 1944 so vplivali različni vzroki. Moštvo 21. čete, večinoma domačini, je postajalo nedisciplinirano, marsikdo se je vpletel v črno borzo, izgubljali so tudi zaupanje vaščanov; vsi <span class="pagebreak" id="pb.277">277</span>so vedeli za poboje Fraklja in njegovih »apostolov«. Zelo neradi so odšli z Iga. Med drugim tudi zato, ker so tako oni kot tudi njihovi sorodniki mislili, da jih pošiljajo na fronto. Menda so morale posredovati celo nemške vojaške oblasti. Po domobranskih <span style="font-style:italic">Vesteh</span> so domačini (voditelji lokalne bele garde) še nekaj časa po odhodu 21. čete z Iga želeli, da bi se iz Višnje Gore vrnila na Ig. Želje so utemeljevali s tem, da bo četa, v kateri so domačini, ki poznajo ljudi in ozemlje, učinkoviteje nastopala proti komunistom. Domobranci nove čete ne poznajo ne kraja ne terencev in so se le-ti, ker so svobodneje zadihali, zopet vrgli »na svoje pogubonosno delo«.<a class="link_ref" href="op.html#ftn.941" title="941IZDG F 493I 1 b  1944 jul. 18. F 111 BII  1944 avg. 23."><sup>941</sup></a></p><p>Matija Škraba je domobrance domačine ocenjeval kot slabe borce; za domobranstvo naj bi se odločili predvsem zaradi tega, ker so se ustrašili bojev in so računali, da bodo za žico varneje in ugodneje živeli kakor v gozdu. Ocena nikakor ne velja za vse, ker so bili med njimi tudi Frakljevi likvidatorji, ti pa so bili pripravljeni na vse.<a class="link_ref" href="op.html#ftn.942" title="942IZDG F 493I 1 b  1944 jul. 18."><sup>942</sup></a> Trud, tudi posameznikov, ki so prosili za premestitev na Ig, je bil zaman. Le redki domačini so ostali v 24. četi. Eden izmed njih je bil Anton Martinčič z Iga, ki je bil tudi v prejšnji četi obveščevalec in likvidator. Poleg njega sta ostala, kolikor vemo, še Ludvik Juha z Iga in Jože Meše z Vrbljen.<a class="link_ref" href="op.html#ftn.943" title="943IZDG F 52I9  1944 avg. prav tam  1945 marec 28. in april 24. Tabor 1976 št. 12 str. 3."><sup>943</sup></a></p><p>Poveljnik nove čete je bil ob prihodu nadporočnik Karlo Slabe, vendar ga je kmalu zamenjal nadporočnik Stanko Buda, komandir 1. četnega voda.<a class="link_ref" href="op.html#ftn.944" title="944Proti Slabetu je prišla na poveljstvo domobrancev anonimna pritožba prim. IZDG F 52I7  1944 s.d. vendar pred julijem F 111 B..."><sup>944</sup></a> V četi je bilo povprečno 160 mož, med njimi en oficir, 15 podoficirjev in 9 desetarjev.<a class="link_ref" href="op.html#ftn.945" title="945Prim. IZDG F 52  plačilni seznam čete za avgust 1944 S. Petelin  Vojko str. 392."><sup>945</sup></a></p><p>Protinarodnoosvobodilna dejavnost z novo četo na Igu ni zastala, vsaj ne za dolgo; nadaljevala jo je z nezmanjšano vnemo, a je nekoliko spremenila način boja. Nič več ni pobijala terencev in aktivistov po Frakljevem vzoru, jih je pa brezobzirno spravljala s poti. Mnoge so ustrelili, češ da so hoteli pobegniti, druge so na predlog četnega poveljnika iz Ljubljane pošiljali v nemška taborišča in na prisilno delo.<a class="link_ref" href="op.html#ftn.946" title="946Ta referat je na upravi domobranske politične policije vodil ing. Marko Bajuk  IZDG F 52  1945 jan. 13."><sup>946</sup></a> Vaščane so začeli sedaj nadzirati tudi na polju, ker so ugotovili, da jim pri poljskih delih hodijo pomagat terenci, aktivisti (mladinci) in celo partizani.<a class="link_ref" href="op.html#ftn.947" title="947IZDG F 111 BIII  1944 avg. 5."><sup>947</sup></a> Pomnožili so patruljne pohode, z njimi prodirali vse globlje v višinske vasi in območje Mokrca, preiskovali vasi in kmetije, iskali pristaše OF in aktiviste narodnoosvobodilnega gibanja. Že konec julija so domobranske <span style="font-style:italic">Vesti</span> z zadovoljstvom ugotavljale, da domobranci na <span class="pagebreak" id="pb.278">278</span>Igu pridno zasledujejo komuniste po hribih. Le-ti sedaj nimajo več miru, begajo sem in tja, ne morejo do vasi, da bi se pošteno najedli.<a class="link_ref" href="op.html#ftn.948" title="948IZDG F 111 BII Vesti  1944 jul. 31."><sup>948</sup></a> Vse partizane, ki so jih zajeli na svojih pohodih, so ustrelili. Še posebej načrtno so preganjali terence, člane ROOF. S patruljami in širše zasnovanimi ofenzivnimi pohodi v povezavi z okoliškimi domobranskimi četami (Pijava Gorica, Podpeč, Borovnica, Velike Lašče) so skoraj povsem pretrgali zveze med rajonom in zaupniki ter obveščevalci pa tudi vezi z Ljubljano. Onemogočali so oskrbo in zavrli politično delo in propagando. Pri svojih operacijah se je četa držala pravila: »zapustiti vasi in ceste, delovati v gozdovih«. Skoraj vsak dan je pregledovala odsek za odsekom svojega območja. Ozemlje, ki ga je četa po odhodu partizanskih brigad obvladovala, je merilo okoli 120 km<sup>2</sup> in segalo od podkrimskih vasi, čez krimsko-mokrško hribovje skoraj do konca Želimeljske doline in proti Krvavi peči.</p><p>Že od konca avgusta se v poročilih z barjanskega rajona neprestano ponavljajo tožbe o nemoči in težavnem položaju. »Stanje je slabo in naši simpatizerji še vedno vsi prestrašeni čakajo, kdaj jih bo sovražnik odpeljal ali ubil; morali bi politično delati med ljudmi, a to je otežkočeno,« je poročal rajonski načelnik NZ predzadnji dan avgusta. Naslednjega dne je podobno govorilo tudi rajonsko poročilo. Dodalo pa je še eno obliko boja. Domobranci so propagirali, naj njihovi pristaši pripeljejo svoje zaloge novega žita v postojanki na Barje in Ig, da bi tako onemogočili oskrbo »komunistov«. Posebej so jih pozivali v letaku s podobo partizana, ki gloda svojo nogo, in žitnega klasu. Besedilo na letaku se je glasilo: »Od nas ni zrna ne dobiš v roke! Ob lastno kost si brusi – lačni pes – zobe!« V septembru je slika podobna, še posebej so rajonci poudarjali, da ne morejo dobiti podatkov oziroma obvestil. Ponavljali pa so tudi ocene, da se pri domobranskih svojcih čuti padec morale in da jih je strah bližajoče se Rdeče armade.<a class="link_ref" href="op.html#ftn.949" title="949AKC št. 587 Situacijska poročila  1944 avg. 30. in 31. 1944 sept. 8. 16. in 21."><sup>949</sup></a> V začetku novembra je okrožni odbor Barje poročal notranjsko-ribniškemu okrožju, da postaja delo v rajonu vedno težje, ker sovražnik nadzira vse vasi, tudi hribovske. Večjih sestankov ni mogoče sklicati. Domobranci ne postavljajo zased po vaseh, ampak po gozdovih.<a class="link_ref" href="op.html#ftn.950" title="950IZDG F 727IIIl  1944 nov. 4."><sup>950</sup></a> V novembru 1944 zasledimo na podkrimskem območju še zadnjo preskrbovalno partizansko akcijo. V noči s 13. na 14. november so terenci prišli v Iško vas in Tomišelj ter tam rekvirirali živila. Prišli so med hudim snežnim metežem in trosili tudi propagandni material. Nekaj dni pozneje so v Kremenici vzeli štiri konje.<a class="link_ref" href="op.html#ftn.951" title="951IZDG F 280IV  1944 nov. 19."><sup>951</sup></a></p><p>Od septembra dalje so bile hajke ižanskih domobrancev proti rajoncem vedno bolj pogoste. Ker se je rajon lahko zadrževal le še v gorskih vaseh in v samem Mokrcu, so njihove patrulje zajele zlasti kraje na tem območju. Po večih premikih se je v novembru <span class="pagebreak" id="pb.279">279</span>barjanski rajon utaboril nad Kozlovimi stenami. Sem so se 22. novembra 1944 ponoči vrnili rajonci krimske skupine pod Jokičevim vodstvom; s seboj so pripeljali Toneta Šuštaršiča - Tavčarja, ki je bil ranjen v spopadu z domobranci blizu Tomišlja. Namesto Primčeve skupine so na krimsko območje v zatočišče nad Tomišljem in Vrbljenem poslali Toneta Kumšeta - Perlesa in Franca Škrabo - Frenka. Oba sta do osvoboditve vztrajala na tem območju, čeprav so jih ižanski domobranci izsledili in leta 1945 za njima pošiljali patrulje; nista pa mogla politično delati.<a class="link_ref" href="op.html#ftn.952" title="952M. Škraba Razvojna pot OF str. 100 sl. prim IZDG F 52  1945 jan. 13. in april 20. ter 21."><sup>952</sup></a></p><p>Rajonci so se ponovno razdelili na dve skupini. V centru so ostali Matija Škraba, Pavla Centa, Primc, Podlipec, Lojza Mazi in Alojz Janželj. V drugi skupini, ki je našla zatočišče v baraki nekdanje relejne kurirske postaje, pa so bili Janez Mazi, Janez Šuštaršič, Pavla Šteblaj, Angela Mazi, oba Žagarja in Miha Kernc. Domobranci so slutili, da se člani rajonskega odbora OF zadržujejo nekje blizu Kozlovih sten, ker so na svojih pohodih tam našli precej sledov, iz katerih so sklepali, da so terenci pogosto prihajali tja. 28. novembra je sledil domobranski napad na rajonski tabor. Ponoči je zapadel sneg in zjutraj je bila gosta megla. Domobranska patrulja je pri nekem studencu naletela na sled, ki jih je opozorila na navzočnost rajoncev. Domobrance je na tem pohodu vodil bivši turjaški logar in lovec Vid Gradišar iz Drage pri Igu, ki je še februarja skupaj z ženo bil aktivist OF. Domobranci so se pod okriljem megle neopazno približali taboru in že ob prvih strelih je bil v prsi ranjen sekretar Škraba. Nanj naj bi streljal Ludvik Juha, eden izmed ižanskih domobrancev likvidatorjev. Kljub temu so se vsi rajonci rešili po strmem bregu proti Iški, kamor jim domobranci niso sledili, dobili pa so vse gradivo, celoten rajonski arhiv (spise, blagajniško knjigo itd.), ki so ga po pripovedi komandirja Bude domobranci uničili. Dobili so tudi večjo vsoto lir iz vojnega fonda in vso opremo.<a class="link_ref" href="op.html#ftn.953" title="953Gre za znesek 16.358 lir zanj sta pozneje M. Škraba in I. Primc zaprosila okrožje  da za ta znesek razbremeni rajonski odbor..."><sup>953</sup></a> Tudi iz druge skupine so se rešili vsi člani rajona. Po dogovoru so se zbrali pri Krvavi peči. Zaradi hajke in zaradi ranjenih Škrabe in Podlipca so se odločili, da bodo zapustili ozemlje barjanskega rajona in se pomaknili globlje v notranjsko-ribniško okrožje. Vodstvo okrožja je že prej opozarjalo rajonce, naj se umaknejo v okrožje, kar so ti zavračali, ker so do osvoboditve želeli ostati na domačem ozemlju. No, takrat so se pred domobranci morali umakniti, začasno so se priključili ribniškemu rajonu in nato prešli na Travno goro.<a class="link_ref" href="op.html#ftn.954" title="954M. Škraba prav tam str. 100 sl."><sup>954</sup></a> V začetku decembra sta 23. in 24. domobranska četa – računali so na možnost, da se bodo rajonci vrnili – spet <span class="pagebreak" id="pb.280">280</span>načrtno preiskali celotno območje Mokrca, kjer so pred tednom uničili tabor ROOF Barje in rajonce pregnali iz rajona. Prodrli so do Krvave peči, Sekiršč in Purkač, vendar niso nič našli.<a class="link_ref" href="op.html#ftn.955" title="955IZDG F 280V  1944 dec. 5."><sup>955</sup></a></p><p>Med tem časom so domobranci z ižanske postojanke na svojih patruljnih in drugih pohodih odkrili oziroma zajeli in ubili ali odposlali v Nemčijo tudi mnoge aktiviste in simpatizerje OF in NOV. Že konec julija so ižanski domobranci na patrulji v Iški vasi slučajno naleteli na partizanko Tončko Mazijevo iz Male vasi (Iška). Kopala se je v Iški, ko je prišla domov na obisk. Domobranci so jo obstrelili, ko je poskušala ubežati; ranjeno je nato z rafalom pokončal Anton Martinčič.<a class="link_ref" href="op.html#ftn.956" title="956IZDG F 111 BII Vesti  1944 jul. 31. in avg. 5."><sup>956</sup></a> Ob približno istem času je patrulja, ki je prišla v Škrilje, tam zajela aktivista in terenca Jožeta Glavana z Golega (roj. 1885), pri katerem se je pogosto zadrževal ROOF Barje. Po zaslišanju na Igu, kjer naj bi priznal, da je bil član rajona, ki se je večkrat mudil v njegovi hiši, je ponoči poskušal uiti iz zapora. Domobranci so ga nato izročili politični policiji v Ljubljani. Poveljnik domobranske čete Buda je v spremnem pismu za Glavana, ki ga je označil za glavnega organizatorja partizanstva v obeh vaseh ter za fanatika in krvoloka, svetoval, naj ga v interesu vsega domobranstva odstranijo, naj se ne vrne več domov, saj je nevarnejši od vsakega partizana.<a class="link_ref" href="op.html#ftn.957" title="957IZDG F 728 bIII4  1944 jul. 31. F 52I7  1944 avg. 2."><sup>957</sup></a></p><p>Ko so se domobranci (z Iga, iz Pijave Gorice, Ljubljane) spopadali z Levstikovo brigado, so 18. avgusta v Škriljah na domu prijeli Karolino Kraljič in Ivanko Centa, po domače Mihelovo in Lovrencovo. Med potjo proti Igu so v kraju Krajček obe dekleti zverinsko ubili. Pri tem je zanimivo, da je župnik Janez Klemenčič, ko so ljudje našli trupli obeh ubitih, v nedeljo, 20. avgusta, s prižnice oznanjal, da so obe ubili partizani, ker naj bi obe kot partizanki hoteli bežati iz boja. Pri obeh umorih naj bi sodelovala Anton Martinčič in Stane Bučar iz Hinj, za kar je slednji dobil nagrado in dopust. Takrat so domobranci v vasi pobrali 4 konje in 3 goveda.<a class="link_ref" href="op.html#ftn.958" title="958IZDG F 443VII6 a  1944 sept. 1. RSNZ F 301  22ZAIX str. 762  1944 avg. 22. pisna izjava Franca Škrabe  Frenka."><sup>958</sup></a></p><p>Podobno kot 21. četa pred njo,je tudi 24. četa ljudi aretirala po v naprej pripravljenih seznamih. Tako so v drugi polovici septembra po vaseh barjanskega rajona pobrali od 40 do 50 ljudi obeh spolov. Okoli 25 so jih odpeljali v Ljubljano, druge so izpustili domov. V istem času so na Golem, v Škriljah in iz Klade pobrali 12 ljudi. Po navodilu župnika so v Ljubljano odpeljali Marijo Gradišar, Marijo Hribar, Franco Žot, Martina Pangerca in Franca Sivca. Izpustili so Marijo Nučič, Katro Janežič in Lojzo Škulj, drugi pa so bili še naprej zaprti na Igu.<a class="link_ref" href="op.html#ftn.959" title="959AKC št. 5872  Situacijsko poročilo rajonskega načelnika NZ okrožnemu načelniku NZ Ribnica Še 13. decembra 1944 je četa v moč..."><sup>959</sup></a> 27. septembra so ižanski domobranci na <span class="pagebreak" id="pb.281">281</span>svojem pohodu v Škrilje in na Golo v Škriljah ubili, kakor so poročali »partizanskega organizatorja in zloglasnega terenca Jožeta Purkarta z Golega«. Bil je na delu v Škriljah in ko je zaslišal streljanje, je bežal v vas. Ker se na poziv patrulje ni ustavil, so ga ranili in nato na njivi potolkli. Marko, pooblaščenec rajonske OZNE je pozneje poročal, da sta pri umoru sodelovala Anton Martinčič in Ludvik Juha.<a class="link_ref" href="op.html#ftn.960" title="960IZDG F 111 BIII Vesti  1944 okt. 10. RSNZ F 301  22ZAX str. 786  1944 nov. 24. AKC št. 5872  1944 sept. konec RSNZ pooblašče..."><sup>960</sup></a></p><p>V večji domobranski akciji proti Mokrcu, v kateri so sodelovale domobranske čete z Iga, Pijave Gorice in Škofljice, in se je začela 3. oktobra zgodaj zjutraj, so domobranci na Golem odkrili in aretirali več aktivistov. Skrivali naj bi se na nekem hlevu in skednju. To so bili Albin in Ivana Glavan iz Škrilja, Edvard Ponikvar z Gornjega Golega, Albin Lešnjak, znani partizanski miner, ki je prebival na Dobravici, ter Slavka in Danica Čampa. Po daljših zaslišanjih so jih poslali v Nemčijo.<a class="link_ref" href="op.html#ftn.961" title="961IZDG F 280V  1944 okt. 4. F 29IIl  1944 okt. 3. prav tam  1944 okt. s.d."><sup>961</sup></a> Teden pozneje so bili ižanski domobranci ponovno na Golem kjer so ženo aktivistu Antona Mavca prislili, kjer so prisilili ženo Marijo, naj jim pokaže pot do terencev. Na koncu so si premislili in.jo odgnali proti Igu.<a class="link_ref" href="op.html#ftn.962" title="962AKC št. 5873  1944 okt. 10."><sup>962</sup></a> 21. oktobra so uspeli izselditi tudi moža Antona in ga odgnali na Ig, kjer ga je zasliševal poveljnik Buda. Mavc je priznal, da je bil partizan, mobiliziran in odpuščen zaradi zdravja, ter da se ižanski terenci ob nedeljah večkrat zberejo na Golem, zaradi česar se je ižanska četa 5. novembra zopet podala v akcijo. Med potjo so aretirali Pepo Železnikar, aktivistko, in njeni sestri Marijo ter Marjeto. Na Golem so pri partizanski Špelinovi hiši zajeli Ivana Berceta z Iga, pobegnil pa jim je Ignac Koruza.<a class="link_ref" href="op.html#ftn.963" title="963IZDG F 29II2 1944 okt. 1. F 280V  1944 nov. 5. prav tam  Operativno poročilo 24. čete  1944 nov. 11. AKC št. 5872 1944 okt. ..."><sup>963</sup></a> 12. in 20. novembra so domobranci aretirali nekaj žena v Želimljah, Pijavi Gorici in na Visokem, na Igu naj bi ustrelili Ivanko Hendikman z Visokega.<a class="link_ref" href="op.html#ftn.964" title="964AKC št. 5873  1944 nov. 12. in 20."><sup>964</sup></a></p><p>25. decembra so domobranci z Iga aretirali Franca Tancka z Gornjega Iga, ki je bil član TOOF Golo.<a class="link_ref" href="op.html#ftn.965" title="965IZDG F 727IV2  1944 dec. 25."><sup>965</sup></a> 9. januarja 1945 je manjša patrulja v Podkraju prijela aktivista Jožeta Ambroža. Prijavil ga je belogardistični aktivist Jože Jamnik. Po zaslišanju je poveljnik Buda osebno predlagal, naj ga iz Ljubljane pošljejo v Dachau.<a class="link_ref" href="op.html#ftn.966" title="966Glej zapisnik in spremni dopis ing. Marku Bajuku  IZDG F 280V  1945 jan. 9. F 52I7 1945 jan. 13."><sup>966</sup></a> Zadnji, za katerega vemo, da so ga aretirali domobranci na Igu, je bil Anton Tancek z Iga. Poslali <span class="pagebreak" id="pb.282">282</span>so ga v Ljubljano v nadaljnji postopek.<a class="link_ref" href="op.html#ftn.967" title="967IZDG F 280V  1945 marec 20."><sup>967</sup></a> Po prevladi nad podkrimskimi vasmi so se domobranci na različne načine znašali nad tamkajšnjim prebivalstvom, še posebej nad pristaši OF, za katere so imeli v tem času že zelo popolne sezname.<a class="link_ref" href="op.html#ftn.968" title="968V letu 194445 so imeli na seznamih 189 terencev aktivistov in simpatizerjev OF. Prevladovale so ženske kar je bila značilnos..."><sup>968</sup></a> S pomočjo svojih aktivistov in ovaduhov so izvajali rekvizicije in uvedli strog nadzor nad prebivalci, ki so mograli pomagati pri utrjevanju postojanke,in pripravi drv. Poleg tega so neprenehoma preverjali pripadnost in ljudi silili na javna zborovanja, proslave in mitinge.</p><p>Po drugem napadu Cankarjeve brigade na Ig je že 21. četa uvedla prisilno delo za utrjevanje postojanke. Obvezno delo je s prižnice sredi junija objavil ižanski župnik, udeležiti pa so se ga morali vsi moški do 60. leta starosti.<a class="link_ref" href="op.html#ftn.969" title="969IZDG F 493I1 b  1944 jun. 17. in 30. RSNZ F 301  22ZAIX 1944 jun. 26. F 301  18ZAIIX  1944 jul. 4. IZDG F 716II1  1944 jul. ..."><sup>969</sup></a> S prihodom 24. čete so se utrjevalna dela še stopnjevala vse do pomladi 1945. Četno poveljstvo, ki ga je vodil nadporočnik Buda, se je z županoma (komisarjema) občin Ig in Tomišelj dogovorilo, da bo vsaka dnevno prispevala po 30 mož in za vožnje potrebno živino. Gradili so bunkerje, kopali strelne in povezovalne jarke med bunkerji in položaji, razstreljevali skale, ki so ovirale strelno polje in gibanje po jarkih, obmetavali bunkerje z debelimi plastmi zemlje, podirali drevje okoli položajev, urejali in maskirali položaje za protiletalske strojnice in težke minometalce. V bunkerje in na borbene položaje so napeljali elektriko, jih opremili s pečicami, celotne obrambne položaje pa obdali s tremi kilometri bodeče žice. Pri obveznem delu so domobranski pripadniki sodelovali z navdušenjem, nasprotniki pa pod prisilo. Na koncu je Ižanska postojanka postala prava trdnjava s 60 bunkerji, sistemom strelskih jarkov in žičnih ovir. Postojanka je imela telefonsko zvezo z domobranskim štabom prek postojank Pijava Gorica in Škofljica, ki so jo terenci nekajkrat prekinili, ne pa uničili.<a class="link_ref" href="op.html#ftn.970" title="970Prim. RSNZ F 301  21ZAV str. 501  1945 jan. 18. IZDG F 280V  operativna poročila 24. čete od 24. nov. 1944 do 24. aprila 194..."><sup>970</sup></a></p><p>Pozimi, v začetku leta 1945, so morali prebivalci podkrimskih vasi drva pripravljati tudi za Ljubljano. Delo, ki so opravljali pod oboroženim nadzorom domobrancev je trajalo do konca februarja, sekali pa so predvsem v dolini Iške.<a class="link_ref" href="op.html#ftn.971" title="971IZDG F 280V  1945 jan. 3. 5. 9.18. febr. 11.13. 16. 17. 22. in 23."><sup>971</sup></a></p><p>Obvezno delo pa ni bila edina oblika domobranske prisile. Ena izmed njih je bila tudi zapora na ižanskih blokih. Sprva je bil nadzor zelo strog, izhod pa dovolili samo s prepustnicami, ki jih je osebno izdajal poveljnik postojanke. Vsak prosilec je moral <span class="pagebreak" id="pb.283">283</span>najprej na zaslišanje. Ker je postopek vzel poveljniku preveč časa, so pozneje za izdajo propustnic zahtevali plačilo. Vsi imetniki propustnice so bili nato še zelo natančno preverjeni in pregledani na bloku v Črni vasi in na ljubljanskem bloku. Od jeseni 1944, ko so domobranci povsem obvladovali podkrimske vasi, so zaporo na Igu nekoliko sprostili. Veljala je samo ponoči, ko so zaprli vse štiri izhode iz vasi.<a class="link_ref" href="op.html#ftn.972" title="972Prim. Tabor 1976 št. 7 str. 167 sl št. 8 str. 194 sl."><sup>972</sup></a></p><p>Svojevrsten idejnopolitični pritisk, ki so ga domobranci uveljavili tudi v Ljubljani in drugje, je bila obvezna navzočnost na domobranskih prireditvah in propagandnih nastopih. Na svojih pohodih so domobranci prirejali mitinge s propagandno vsebino. Govorom in razpečevanju letakov so običajno sledili še pogovori z vaščani. 18. januarja 1945 je imel tak miting 2. vod ižanske čete na Golem, 2. februarja isti vod v Škriljah, 4. marca ponovno na svojem pohodu v Škrilje in na Golo. 11. marca so priredili večji zbor v prosvetnem domu v Tomišlju. 8. aprila so morali prebivalci Iga in okoliških vasi prisostvovati proslavi in akademiji ob obletnici nastanka domobranske postojanke v vasi. Sredi aprila so oboroženi domobranci po prvi maši na Igu vse ljudi zadržali pri cerkvi in četni propagandist je imel propagandni govor, v katerem je »krepko udaril po terencih«.<a class="link_ref" href="op.html#ftn.973" title="973IZDG F 280V  1945 jan. 28 febr. 2 marec 3 in 11 april 15."><sup>973</sup></a> Poleg domobranske postojanke je na Igu bilo tudi središče protinarodnoosvobodilnega idejnopolitičnega delovanja za celo podkrimsko regijo. Vanj so se stekale informacije obveščevalcev iz vseh strani, tudi iz Želimeljske doline, zlasti pa iz vasi Ig, Vrbljene, Strahomer, Tomišelj in Staje ter drugih severno od Iga ležečih naselij.<a class="link_ref" href="op.html#ftn.974" title="974Po nekem poročilu naj bi bili najbolj zagreti pripadniki domobrancev prav v zgoraj naštetih vaseh.  RSNZ F 30122ZAX str. 797..."><sup>974</sup></a> Po vaseh so imeli dobro organizirano mrežo aktivistov in obveščevalcev, čeprav je Buda, poveljnik ižanske postojanke, njihov obstoj izrecno zanikal. Nenadne hajke, aretacije aktivistov in hitre akcije proti terencem, ki so potekale vse do marca 1945, nedvoumno kažejo, da so bili domobranci hitro in redno obveščani.<a class="link_ref" href="op.html#ftn.975" title="975IZDG F 280V  1944 dec. 12. F 52  1945 jan. 13. Tabor 1975 št. 12 str. 3."><sup>975</sup></a> Vsi so bili hkrati tudi propagandisti, ki so ustno in z letaki širili vesti in belogardistično miselnost. Po odhodu rajoncev iz podkrimskih vasi konec novembra 1944 je domobranska propaganda delovala brez ovir.</p><p>V obdobju od novembra 1944 do konca aprila 1945, ko je bilo domobranska oblast nad podkrimskimi vasmi popolna, je domobranska četa opravila kar 256 patruljnih pohodov, nekaj večjih operativnih nalog in vrsto križnih hajk. Patruljni pohodi so bili pogostejši na začetku domobranske nadvlade v podkrimskih vaseh. V devetnajstih dneh meseca novembra so jih opravili 58, v decembru 49, v zadnjih treh mesecih pa jih je bilo pod 40. Patrulje, namenjene le v podkrimske vasi (npr. Iška vas–Strahomer–Vrbljene ali Iška Loka–Matena–Brest–Tomišelj–Podkraj ali <span class="pagebreak" id="pb.284">284</span>Dobravica–Podgozd–Draga itd.), so ponavadi štele le desetino mož. V začetku so dnevno v različne smeri poslali tudi po štiri take patrulje na dan. Vse patrulje, ki so šle na območje hribovitih vasi Golo in Škrilje, ali v dolino Iške, so štele po 30 mož, cel vod ali več. V zadnjem obdobju so ižanske patrulje zahajale tudi globoko na območje Mokrca. Štele so od 40 do 90 mož in bile vse bolj podobne operativnim akcijam,.pogosti pa so bili tudi večji pohodi, pohodi cele čete in tudi tako imenovane »križne hajke«, v katerih je sodelovalo več čet.Tako so večkrat prečesale celotno mokrško območje.<a class="link_ref" href="op.html#ftn.976" title="976IZDG F 280V  glej operacijska poročila 24. domobranske čete F 280V  1944 dec. 5. in 29. ter 30. 1945 febr. 2. marec 13. 18. ..."><sup>976</sup></a> Na teh pohodih so domobranci odkrivali in uničevali predvsem stare, le redko rabljene partizanske tabore, skladišča orožja in drugega vojaškega materiala. Redko so naleteli na posamezne partizane oziroma manjše partizanske patrulje; v spopadih so posamezni partizani padli, ujete so domobranci ustrelili.<a class="link_ref" href="op.html#ftn.977" title="977Prim IZDG F 280V  1944 nov. 27. Poveljnik 24. domobranske čete nadporočnik Buda je trdil da od prihoda čete na Ig dalje v bo..."><sup>977</sup></a> Podobno se je godilo izdanim aktivistom in simpatizerjem. V decembru so npr. na Golem aretirali Antona Mavca in Janeza Mavca ter ju po zaslišanju na Igu izročili domobranskemu obveščevalnemu centru v Ljubljani v nadaljnji postopek. Marca je patrulja 26 mož po obvestilu, da se v Črni vasi skriva terenec, odkrila Antona Modica, člana ROOF Barje in ga »na begu« ustrelila.<a class="link_ref" href="op.html#ftn.978" title="978IZDG F 280V  1944 dec. 25. in 27. prav tam  1945 marec 27."><sup>978</sup></a> Patrulje so v aprilu 1945 naletele na sled članov ROOF Barje, ki so ostali na območju Krima, in jih ponovno sledili ter postavljali zasede. Na Šešerju so domobranci naleteli celo na njihov tabor, vendar so se pravočasno umaknili in zdržali do konca vojne.<a class="link_ref" href="op.html#ftn.979" title="979IZDG F 280V  1945 april 11. 20. in 21. prim. F 52  1945 jan. 13."><sup>979</sup></a> Patrulje so pregledovale tako posamezne hiše kot tudi cele vasi. Večkrat so preiskali Golo in Škrilje, Iško vas, Iško, Kot in druge vasi; iskali so tudi Matijo Škraba in v januarju pregledali njegovo rojstno hišo v Brestu.<a class="link_ref" href="op.html#ftn.980" title="980IZDG F 280V  1944 dec. 5. in 13. 1945 febr. 2. 1945 jan. 17."><sup>980</sup></a> Ob takih priložnostih so posamezne pripadnike in simpatizerje OF razglasili za terence oziroma komuniste in pobrali vse imetje. Na ta način so odgovarjali na partizanske preskrbovalne akcije.<a class="link_ref" href="op.html#ftn.981" title="981IZDG F 727IIIl  1944 nov. 4."><sup>981</sup></a></p><p>Prevlado domobrancev v podkrimskih vaseh, lahko povezujemo z vzposatvitvjo domobranskih postojank po celotnem južnem Barju, od Lavrice in Škofljice do Borovnice in Vrhnike. Toda pri obravnavi krimsko-mokrškega območja je treba upoštevati še druge trenutke. Po oktobru 1944 se na tem območju operativne partizanske enote niso več zadrževale. Konec novembra se je moralo pred domobranskimi hajkami iz rajona Barje umakniti tudi jedro rajonskega odbora z večino njegovih članov. Z njim so odšli vodstveni člani družbenih organizacij in Narodne zaščite pa tudi partijske <span class="pagebreak" id="pb.285">285</span>in skojevske organizacije. Posamezniki, ki so se spomladi leta 1945 skušali vrniti, so v najkrajšem času postali žrtve domobrancev. Ljubljana, središče OF in narodnoosvobodilnega gibanja, je izgubljala svojo prvotno vlogo in pomen. Do tega časa je iz nje v partizane odšla skoraj vsa razpoložljiva živa sila. Prav tako so se že močno izčrpale tudi materialne osnove, iz katerih je v veliki meri krila potrebe narodnoosvobodilnega boja. Trgale in pretrgale so se tudi mnoge zveze, ki so Ljubljano prek Barja povezovale z vodstvi OF in NOV na svobodnem ozemlju. Iz nje so v pozni jeseni leta 1944 – tudi zavoljo domobranske nevarnosti – odšli še zadnji vodilni kadri OF in KPS. Na prehodu v leto 1945 je sledil še vdor domobranske policije v ljubljansko organizacijo OF. Zaprli so veliko število aktivistov, njene zadnje žrtve pa so domobranci mučeniško pobili neposredno pred osvoboditvijo na Turjaku.<a class="link_ref" href="op.html#ftn.982" title="982Prispevki k življenjepisu Nede Geržinič. Zbrala in uredila Ada Krivic Borec 37 (1985) št. 12 str. 582 sl. M. Brezovar Žale v..."><sup>982</sup></a> Težišče narodnoosvobodilnega gibanja se je preneslo na Rog in v Belo krajino. Krimsko-mokrško območje je v zadnjih mesecih leta 1944 za NOB izgubilo pomen, ki ga je imelo vse do takrat. Ostalo je na obrobju narodnoosvobodilnega dogajanja in se sčasoma spremenilo v središče domobranskega boja proti NOB in osvobojenemu ozemlju. Tako barjanska kakor ižanska domobranska postojanka sta imeli pri tem velik pomen. S tem moramo povezati izredno krvavo obračunavanje z nasprotniki. Spopadi v podkrimskih vaseh so v tem času začeli spominjati na državljansko vojno.</p><p>Morda s tem lahko povežemo popoln neuspeh zadnjih pozivov k predaji oziroma oklicev pomilostitve tudi pri ižanskih domobrancih. Po predhodnih pozivih vsem, ki so sodelovali v četniških in domobranskih enotah, naj zapustijo okupatorja in se priključijo NOV, je maršal Tito 30. avgusta 1944 ponovno izdal pomilostitveni odlok, ki ga je na njegov predlog izdalo tudi predsedstvo AVNOJ 21. novembra tega leta. Odlok je veljal tudi za slovensko domobranstvo. Vsem, ki so sodelovali v teh enotah in bi se do 15. januarja 1945 prijavili organom ljudske oblasti ali vojaškim oblastem NOV in POJ, je odlok zagotavljal popolno pomilostitev. Izvzeti so bili samo tisti, ki so do izdaje odloka ali ki bodo do 15. januarja izvršili zločine, kakor so uboj, požig, rop, posilstvo itd. IOOF slovenskega naroda je barjanskim rajoncem vseh okrožij in okrajev, besedilo amnestije poslal s posebno okrožnico že 24. novembra 1944.<a class="link_ref" href="op.html#ftn.983" title="983IZDG F 690III  1944 avg. 30. F 739II1  1944 nov. 24."><sup>983</sup></a> Ker so zaradi domobranskih akcij že nekaj dni po prejemu obvestila, rajonci morali zapustiti svoja okrožja, poziv ni imel skoraj nobenega vpliva. Ne glede na to je informacija vseeno prišla do domobrancev, ki pa se nanjo niso odzvali. Poveljnik Buda je bil celo prepričan, da bi partizani po predaji najprej likvidirali domobranske oficirje.<a class="link_ref" href="op.html#ftn.984" title="984Tabor 1975 št. 12 str. 7."><sup>984</sup></a> Vsi pozivi iz druge polovice leta 1944 in pozneje, naj se domobranci pridružijo narodnoosvobodilni <span class="pagebreak" id="pb.286">286</span>vojski Jugoslavije, ki so jo zavezniki že priznali kot del protihitlerjanskega tabora, so bili zaman. Na podlagi teh pozivov so bili po končani vojni vrnjeni pobegli domobranci večinoma ustreljeni brez sodne obravnave.<a class="link_ref" href="op.html#ftn.985" title="985Prim. Bela knjiga slovenskega protikomunističnega upora USA str. 289293."><sup>985</sup></a></p><p>V času, ko je bilo na območju barjanskega rajona najhuje, so na svobodnem ozemlju v pričakovanju zmage in svobode preurejali in utrjevali oblastne in upravne organe. Ribniško okrožje, kamor je sodil tudi ROOF Barje, so združili z notranjskim okrožjem v notranjsko-ribniško okrožje.<a class="link_ref" href="op.html#ftn.986" title="986M. Mikuž IV str. 218."><sup>986</sup></a> V okrožno skupščino so 8. oktobra 1944 izvolili 36 članov, med katerimi sta bila iz rajona Barje izvoljena Ivan Primc - Jokič in Janez Mazi - Hiti. Že na prvi seji okrožne skupščine so okrožje razdelili na sedem okrajev in med njimi je bil tudi okraj Barje. V njegovih mejah je bilo vseh 39 vasi barjanskega rajona, ki jih že poznamo. Okraj Barje naj bi se po predlogu z delom okraja Borovnica (ozemlje nad progo Preserje–Borovnica) in okrajem Velike Lašče združil v en okraj, vendar do tega takrat še ni prišlo in sta oba okraja delovala ločeno.<a class="link_ref" href="op.html#ftn.987" title="987IZDG F 466I1  1944 avg. 1. in nov. 26. F 723III  1944 okt. 18. 22. in nov. 13. F 723I1  1944 nov. 4. S. Petelin  Vojko o.c. ..."><sup>987</sup></a> V okrajni odbor Barje so postavili še sekretarja Matijo Škraba, za člane pa Pavlo Centa, Ivana Primca, Lojzo Mazijevo, Andreja Jamnika, Jožeta Makovca in Olgo Šteblajevo.<a class="link_ref" href="op.html#ftn.988" title="988IZDG F 723III  1944 nov. 13."><sup>988</sup></a></p><p>Oba okraja sta se v velikolaški-barjanski okraj združila šele po prihodu barjanskih rajoncev na ribniško ozemlje. Uradno se je to zgodilo na četrti seji notranjsko-ribniškega okrožja proti koncu decembra 1944. V novi okrajni odbor so imenovali naslednje člane: sekretar je ostal Matija Škraba, njegov pomočnik je postal Franc Šteblaj, Ivan Primc je vodil odsek ljudske oblasti, Pavla Centa odsek za vojsko in socialno skrbstvo, Cirila Hočevar je odgovarjala za mladinsko organizacijo, propagando in ugotavljanje vojnih zločinov, Tinca Kovačič za prehrano, za SPŽZ in finance, v odboru pa sta bili še Lojza Mazi in Ivanka Kraljič.<a class="link_ref" href="op.html#ftn.989" title="989IZDG F 723III  1944 dec. 22. S. Petelin  Vojko o.c. str. 383."><sup>989</sup></a> Toda okrajni odbor OF Velike Lašče-Barje na svojem terenu zaradi domobrancev ni mogel opravljati svojih nalog. Zadrževal se je na ozemlju ribniškega okraja in pomagal tamkajšnjemu odboru pri političnem delu in propagandi.<a class="link_ref" href="op.html#ftn.990" title="990Prim. IZDG F 464II4  1944 dec. 22. 1945 febr. 20. F 723III  1945 febr. 20. S. Petelin  Vojko o.c. str. 383."><sup>990</sup></a> V februarju 1945 je prišlo še do zadnje spremembe v okrajnem odboru Velike Lašče-Barje. Matija Škraba je odšel na zdravljenje v vas Fara pri Osilnici, po vrnitvi pa so ga imenovali za člana Notranjsko-ribniškega okrožja, kjer je bil do njegove ukinitve leta 1945. Sekretarske posle v okrajnem odboru so poverili Pavli Centa, ki je hkrati odgovarjala za vojsko in socialno skrbstvo ter za SPŽZ. Pomočnik sekretarja je postal Franc Šteblaj, Ivan Primc je vodil gospodarski odsek. Lojza Mazi je <span class="pagebreak" id="pb.287">287</span>oskrbovala finančne zadeve in je bila hkrati sekretarka SPŽZ v okraju, Cirila Hočevar je vodila propagandne (kolportažne) posle, Albina Petelin je odgovarjala za delo pri ugotavljanju vojnih zločinov, Tinca Kovačič je skrbela za prehrano, Ivanka Kraljič pa svojih zadolžitev zaradi odsotnosti ni mogla prevzeti..</p><p>Poleg njih so v raznih odsekih okrajnega odbora Velike Lašče-Barje delali še naslednji: Angela Mazi je bila administratorka v odseku za prehrano in v blagajniškem poslovanju, Anton Škrbec je delal v odseku za prehrano, Angela Lešnjak je bila kuharica na okraju. Člani narodne zaščite na okraju so bili Ivan Žagar, Anton Šuštaršič - Tavčar, Jože Šteblaj in Jože Purkat. Na okraju so bili še Ivan Hribar, Vera Škulj in Alojz Janželj; Francka Grebenc in Marija Garbas sta bili na tečaju.<a class="link_ref" href="op.html#ftn.991" title="991IZDG F 724I1  1945 febr. 24. F 739II11  1945 marec 22."><sup>991</sup></a> Kmalu po prihodu barjanskih rajoncev na ribniško ozemlje so del moških članov prerazporedili v operativne enote. Janez Mazi, Janez Šuštaršič in Martin Žagar iz Iške, vsi borci od leta 1942, ter Anton Kumše iz Vrbljen in Vinko Strle, rajonski obveščevalec z Iške, so odšli v partizanske enote. Tone Šuštaršič in Ivan Žagar sta odšla na tečaj NZ. Po tečaju je prvi postal načelnik NZ okrajnega odbora Velike Lašče-Barje, drugi pa je odšel v okrožno načelstvo NZ. Pozneje so v enote odšli še Alojzij Brancelj, Franc Debevec, Ciril Glavan, Jože Rupert in Ludvik Golob.<a class="link_ref" href="op.html#ftn.992" title="992IZDG F 727IV4  1944 dec. 11. F 724I1 1945 febr. 24. marec 1. F 739II1 1945 marec 12. in 22."><sup>992</sup></a> Vse je zajela notranja mobilizacija, saj je po hudih bojih z Nemci in domobranci partizanskim enotam konec leta 1944 primanjkovalo borcev.<a class="link_ref" href="op.html#ftn.993" title="993Med moškimi ki so še ostali doma v podkrimskih vaseh in so bili obvezni mobilizaciji se omenjajo konec leta 1944 samo še nas..."><sup>993</sup></a></p><p>Vse do osvoboditve so bile podkrimske vasi in tudi večji del ozemlja barjanskega rajona brez organizacijske strukture OF, brez ROOF, TOOF in brez zaupnikov. Domobranci so tako rekoč izničili prej zelo razvejano organizacijsko mrežo. Kolikor je po vaseh še ostalo aktivistov in simpatizerjev OF, ki jih še ni zadela belogardistična prisila, niso tvegali kakršnekoli večje dejavnosti. Vzdušje, ki je vladalo na prehodu v leto 1945, dobro označuje poročilo okrajnega gospodarskega odseka okrožju. V ospredju je bil problem hrane za vojaške enote in civilne baze. Poročilo v zvezi s tem poudarja, da na območju barjanskega rajona ni bilo mogoče dobiti ali odkupiti hrane. V preglednici 8, je priložen je pregled po vaseh, kjer je bila hrana uskladiščena.<a class="link_ref" href="op.html#ftn.994" title="994IZDG F 728 aIIc  1945 jan. 16. V tem statističnem pregledu slede še druge vasi iz okraja Velike Lašče  Barje."><sup>994</sup></a></p><div class="pagebreak" id="pb.288">288</div><div class="table"><table class="table"><caption>Preglednica 8: Količine hrane v podkrimskih vaseh (v kg)</caption><tr><td> </td><td class="bold">Krompir</td><td class="bold">Pšenica</td><td class="bold">Koruza</td><td class="bold">Ostala žita</td><td class="bold">Fižol</td><td class="bold">Mast</td><td class="bold">Seno</td><td class="bold">Glav živine</td></tr><tr><td>Strahomer</td><td>3000</td><td>1000</td><td>-</td><td>1000</td><td>200</td><td>100</td><td>10000</td><td>5</td></tr><tr><td>Ig</td><td>25000</td><td>10000</td><td>5000</td><td>5000</td><td>2000</td><td>5000</td><td>40000</td><td>50</td></tr><tr><td>Staje</td><td>5000</td><td>2000</td><td>1000</td><td>1000</td><td>300</td><td>500</td><td>10000</td><td>15</td></tr><tr><td>Kot</td><td>5000</td><td>2000</td><td>1000</td><td>1000</td><td>300</td><td>510</td><td>1000</td><td>15</td></tr><tr><td>Vrbljene</td><td>7000</td><td>1000</td><td>500</td><td>1000</td><td>200</td><td>100</td><td>20000</td><td>-</td></tr><tr><td>Tomišelj</td><td>5000</td><td>1000</td><td>500</td><td>1000</td><td>100</td><td>100</td><td>15000</td><td>5</td></tr><tr><td>Brest</td><td>15000</td><td>2000</td><td>500</td><td>2000</td><td>300</td><td>200</td><td>20000</td><td>10</td></tr><tr><td>Matena</td><td>15000</td><td>3000</td><td>1000</td><td>2000</td><td>300</td><td>300</td><td>20000</td><td>20</td></tr><tr><td>Iška Loka</td><td>10000</td><td>2000</td><td>1000</td><td>1000</td><td>300</td><td>300</td><td>10000</td><td>10</td></tr></table></div><p>Te hrane namreč pa ni bilo mogoče porabiti zaradi domobranskih patrulj, ki so delovale na podlagi podatkov dobro organizirane domobranske obveščevalne službe. Hrano bi bilo mogoče dobiti le, če bi partizanska vojska uničila domobranski postojanki na Igu in v Velikih Laščah ali če bi tesno blokirala obe postojanki. Ker je hrana skrbno skrita, bi jo bilo mogoče dobiti le podnevi, tako da bi bilo slednje prav tako nemogoče.<a class="link_ref" href="op.html#ftn.995" title="995IZDG F 728 aIIč  1945 jan. 16."><sup>995</sup></a></p><p>Da je bilo delovanje za NOB v podkrimskih vaseh skoraj povsem onemogočeno, kaže tudi usoda partijske in skojevske organizacije na območju barjanskega rajona. Še v oktobru 1944 je bilo v rajonu 32 članov partije, ki so bili povezani v štiri osnovne organizacije. Po odhodu rajoncev se je po novembru istega leta število članov KPS v rajonu omejilo predvsem na osnovni organizaciji na Golem in v Škrilju,<a class="link_ref" href="op.html#ftn.996" title="996Prim. L. Golob Ljudje izpod Mokrca in Kureščka 19411945 Ljubljana 1983 str. 158."><sup>996</sup></a> v nižinskih, podkrimskih vaseh pa članov partije skoraj ni bilo. Nekoliko večje je bilo število skojevcev in organiziranih pionirjev. Člani okrajnega komiteta SKOJ so bili v novembru 1944 na terenu, v taboru blizu rajona in so se tudi umaknili hkrati z njim. Delo je bilo že do takrat skoraj nemogoče, propaganda je bila mogoča le še z osebnimi zvezami, ker rajon ni več imel ciklostilne tehnike. Vseh skojevcev v rajonu Barje je bilo tedaj 40. Člani komiteja so bili Ciril Glavan - Čiro iz Škrilja, sekretar, Olga Šteblaj - Majda z Golega, Ludvik Golob z Golega, Pepca Železnikar - Darinka z Visokega in neka Jelka. Po združitvi okrajev Velike Lašče in Barje je bilo skupno število skojevcev 80 (od tega 45 iz okraja Velike Lašče). Novi okrajni komite so sestavljali Ciril Glavan, sekretar, ki je nato odšel v vojno akademijo, Olga Šteblaj, Ludvik Golob, Pepca Železnikar, Ivan Adamič, Vera Škulj iz Velikega Osolnika, Mimi Garbas, Evstahij Kraljič in Angelček.<a class="link_ref" href="op.html#ftn.997" title="997IZDG F 737IVl str. 3  1944 s.d."><sup>997</sup></a></p><p><span class="pagebreak" id="pb.289">289</span>Kmalu za tem se je komite precej spremenil. Kot sekretarka je bila omenjena Vera Škulj, člani pa so bili Mimi Garbas, Zofka Strle iz Markovcev, Pepca Železnikar, Evstahij Kraljič, Angelček in Zalka.<a class="link_ref" href="op.html#ftn.998" title="998IZDG F 737IV4  1944 dec. 24."><sup>998</sup></a></p><p>V januarju 1945 je bilo v okraju Velike Lašče - Barje vseh mladincev 356, organiziranih skojevcev pa 73. Na območju nekdanjega barjanskega rajona jih je bilo 37, povezani pa so bili v štiri organizacije: Golo (10), Škrilje (10), Želimlje (8) in Iška vas (9). V podkrimskih vaseh so bili skojevci samo v Iški vasi. To so bili: Pavla Tancek, sekretarka, Reza in Tonček Intihar, Francka in Marija Vincosi, Marija Žagar, Marija Grumšič in Tonček Mazi; vsi razen sekretarke so bili skojevci od leta 1943. Od 381 pionirjev v okraju jih je pionirska organizacija zajela le 71.<a class="link_ref" href="op.html#ftn.999" title="999Prav tam  1945 jan. 4. F 737IVl 1945 jan. 4. L. Golob o.c. str. 159 sl."><sup>999</sup></a></p><p>Iz teh podatkov je razvidno, da tudi partijska in skojevska organizacija v podkrimskih vaseh nista mogli bistveno vplivati na dejavnost OF in narodnoosvobodilnega gibanja. Ne glede na to so partizanske družine, skupaj spripadniki in simpatizerji OF, z nezmanjšanim zaupanjem verjeli v zmago NOB. </p><p>Navezanost na domači rajon in domotožje po domačih sta v marcu 1945 pripeljali do novih žrtev, ki so med ljudmi v podkrimskih vaseh močno odmevale. V času, ko je M. Škraba odšel na zdravljenje in je sekretarske posle opravljala Pavla Centa, je v želji, da bi se barjanski rajonci vrnili na svoje ozemlje, dozorel sklep, naj tja pošljejo izvidniško patruljo, ki bi preučila razmere in poročala o stanju in možnostih vrnitve. V patrulji so bili Ivan Primc - Jokič, Anton Šuštaršič - Tavčar, takrat okrajni načelnik NZ, Edvard Jakič - Šeškar, kovač na Travi, in Anton Škrbec, član okrajnega odseka za preskrbo. Na pot so odšli 5. marca 1945. Domobranci na Igu so po obveščevalcih takoj izvedeli za njihov prihod. Domobranska patrulja, ki sta jo sestavljala dva voda 24. čete in jo je vodil sam poveljnik Buda, je že 9. marca iz smeri Tomišlja, kjer je imel Šuštaršič družino, začela pregledovati ozemlje proti Krimu. V širokem borbenem razporedu je patrulja dva kilometra pred koto 532 m naletela na Šuštaršiča, ki se je zadrževal v svojem gozdu. Šušteršiča, ki mu je odpovedala angleška brzostrelka, so domobranci obkolili in potolkli.<a class="link_ref" href="op.html#ftn.1000" title="1000IZDG F 280V  1945 marec. 9."><sup>1000</sup></a> Pokojnikovo truplo so domobranci »velikodušno« izročili ženi za pokop, hkrati pa so podrobno preiskali vso domačijo.</p><p>Samo dan pozneje je patrulja iste čete pod vodstvom poročnika Jeršina nadzorovala ozemlje na črti Stražar–Kozlove stene–Mokrec–Škrilje. Blizu Kozlovih sten je naletela na Edvarda Jakiča, ki je šel domov na Golo. Na zasliševanju je Jakič povedal, da je bil povezan z Šuštaršičem in da je bil tretji član patrulje Ivan Primc - Jokič iz Hauptmance. Na poti proti domobranski postojanki na Igu je, po domobranskem <span class="pagebreak" id="pb.290">290</span>poročilu, poskušal pobegniti in so ga pri tem domobranci ustrelili.<a class="link_ref" href="op.html#ftn.1001" title="1001Prav tam  1945 marec 10."><sup>1001</sup></a> Povsem drugače je o Jakičevi usodi poročal Matija Škraba, ki je trdil, da so domobranci Jakiča zaprli na Igu, ga tam zasliševali in mučili. Po daljšem zaporu naj bi ga šest domobrancev nekega dne zvečer mimogrede pripeljalo v gostilno Reze Erjavec. Lastnica je izjavila, da so domobranci zvezanega Jakiča mučili tako, da so na njem ugašali cigaretne ogorke. Pozno ponoči so Jakiča odgnali, s seboj so nosili kramp in lopato. Kmalu so se vrnili brez Jakiča, ni pa slišala strelov. Trdila je tudi, da je med domobranci spoznala Ludvika Juha in Ludvika Stojca.<a class="link_ref" href="op.html#ftn.1002" title="1002M. Škraba Razvojna pot OF o.c. str. 106."><sup>1002</sup></a> M. Škraba je v svojem zapisu trdil, da sta Anton Šuštaršič - Primožev iz Tomišlja in Edvard Jakič odšla na Ižansko zaradi velikega domotožja in brez dovoljenja. To ni bilo res, ker uradni akt govori o patrulji, ki je bila poslana na podkrimsko ozemlje. Anton je bil pri družini le en dan, naslednji dan pa so ga domobranci izsledili in ubili.</p><p>Tretjega člana patrulje Ivana Primca - Jokiča domobranci niso odkrili, čeprav so po Jakičevem zasliševanju vedeli zanj. Glede Antona Škrbca, ki ga uradni akti omenjajo kot četrtega člana patrulje, ni podatkov. </p><p>Okrajni odbor OF Velike Lašče-Barje je v marcu poslal novo patruljo, ki naj bi ugotovila, kaj se je zgodilo s prvo. Ta je o usodi vseh treh poročala tako, kakor smo opisali.<a class="link_ref" href="op.html#ftn.1003" title="1003IZDG F 723I1  1945 marec 28. F 739II1  1945 marec 28."><sup>1003</sup></a> Ivan Primc pa se je šele okoli 20. aprila iz sektorja Barje zopet vrnil na okraj.<a class="link_ref" href="op.html#ftn.1004" title="1004RSNZ F 301  21ZAVII  1945 april 24."><sup>1004</sup></a></p></div></div><div class="ss2" id="index-body.1_div.2_div.6"><div class="pagebreak" id="pb.291">[291]</div><h2><span class="head">Osvoboditev</span></h2><p>Domobranska prevlada v podkrimskih vaseh, podobno kakor na območju krajevne skupnosti Podpeč - Preserje,<a class="link_ref" href="op.html#ftn.1005" title="1005S. Petelin  Vojko o.c. str. 393 sl."><sup>1005</sup></a> ni bila nikoli močnejša kakor prav v zadnjih mesecih vojne. Po desetinah milijonov vojnih žrtev, morijah in načrtnemu uničevanju civilnega prebivalstva v taboriščih smrti in izven njih, bombardiranjih mest in požiganjih vasi in ogromni materialni škodi, ki so jo utrpele tudi podkrimske vasi. Po stanju, kakršno je v podkrimskih vaseh zavladalo z domobransko nadvlado, se je namreč zdelo, da vojne še dolgo ne bo konec. Pa vendar so okupatorju, od katerega je bila odvisna tudi domobranska moč, v boju z zavezniki hitro pojemale moči. Težko pričakovana svoboda in z njo konec neznosnega trpljenja podkrimskega prebivalstva so se hitro približevali. Ljudje o dogajanju po svetu v zadnjih mesecih vojne in bojih slovenskih korpusov niso vedeli veliko. Proti koncu leta 1944 so Nemci v Ardenih sicer zaustavili ofenzivo zahodnih zaveznikov in celo sami prodrli globoko na zavezniške položaje, vendar je bil to zadnji uspeh nemškega vojnega stroja. V pomoč zahodnim zaveznikom je začela Rdeča armada z zaključno veliko ofenzivo in 11. februarja 1945 so njene enote prekoračile reko Odro. Že prej, 17. januarja, so osvobodile Varšavo, slab mesec pozneje pa še Budimpešto. V marcu so Rusi prekoračili reko Niesso, 13. aprila zasedli Dunaj in v drugi polovici aprila začeli napadati Berlin in ga 25. aprila povsem obkolili. Medtem so zahodni zavezniki skupaj s Francozi konec januarja zravnali fronto v Ardenih, vrgli Nemce nazaj in 15. marca prekoračili Ren ter začeli prodirati v Nemčijo. V začetku aprila so prešli v ofenzivo tudi v Apeninih in začeli hitro zasedati severno Italijo. Zavezniški obroč protifašistične koalicije okoli Nemčije se je stisnil in nemška vojska se je branila že na svojem, nemškem ozemlju. Konec druge svetovne vojne se je naglo bližal. 25. aprila so se na nemških tleh srečale sovjetske in ameriške enote. 30. aprila je padel München in istega dne je sovjetski vojak razobesil rdečo zastavo na palači državnega zbora v Berlinu, ki je 2. maja kapituliral. Istega dne se je predala tudi nemška vojska v Italiji. V Italiji so 28. aprila ustrelili Mussolinija, dva dni pozneje pa sta si sama sodila Hitler in njegov propagandni minister Goebbels. 7. maja oziroma v noči na 8. maj so Nemci podpisali kapitulacijo in 9. maja se je druga svetovna vojna formalno končala. Toda fašizem in nacizem oziroma trojna os je bila zlomljena šele s <span class="pagebreak" id="pb.292">292</span>porazom Japonske po dveh atomskih bombah 10. avgusta 1945. Konec je bilo tragedije, ki jo je svet preživljal od 1. septembra 1939.<a class="link_ref" href="op.html#ftn.1006" title="1006Prim. M. Mikuž NOB V str. 5 sl isti Druga svetovna vojna Ljubljana 1961 str. 120 sl. Z. Klanjšček NOV str. 970 sl. V. Strug..."><sup>1006</sup></a></p><p>V zaključnih bojih druge svetovne vojne je z osvobajanjem narodnega ozemlja sodelovala tudi Jugoslovanska armada (JA) in v njej slovenske enote 7. in 9. korpusa ter 4. operativne cone. Sredi aprila je JA po hudih bojih in velikih izgubah prebila tako imenovano sremsko fronto v Slavoniji in potiskala nemško vojsko pred seboj proti zahodu. Njena motorizirana 4. armada, ustanovljena 1. marca 1945, v kateri so bili tudi slovenski borci, je ob obali prodirala proti svojemu glavnemu cilju, Trstu. Zadnje dni aprila je prebila nemške obrambne položaje ob stari jugoslovansko-italijanski meji in 1. maja prodrla v Trst, ki so ga ob podpori vstaje v mestu samem že pred njo zasedle enote 9. korpusa. Te so že pred tem osvobodile Gorico in Tržič. 5. maja so v osvobojeni Ajdovščini odposlanci slovenskega naroda izvolili slovensko narodno vlado z Borisom Kidričem na čelu. Notranjost slovenskega ozemlja, Dolenjsko, Notranjsko in Gorenjsko, so osvobajale enote 7. korpusa, vključene v sestav 4. armade, pri čemer je sodelovala tudi 29. hercegovska divizija. Vojna na slovenskih tleh se je kljub temu končala šele 15. maja 1945, ko so blizu Topolščice slovenske partizanske enote prisilile skupino armad generala Alexandra Loehra k predaji, ko se je poskušala prebiti na Koroško.<a class="link_ref" href="op.html#ftn.1007" title="1007M. Mikuž NOB V str. 251 S. Petelin  Vojko Med Triglavom in Trstom Ljubljana 196364."><sup>1007</sup></a></p><p>V času naglo približujočega se konca vojne je šlo tudi domobranstvo z vsemi, ki so stali za njim, svoji usodi naproti. Tajni Narodni odbor (NO), ki je nastal neposredno po nemški okupaciji Ljubljanske pokrajine, je vztrajal pri stari strategiji in svojo politiko uravnaval tako kot ob italijanski kapitulaciji. Njegov načrt je bil, da ob ugodni priliki proti koncu vojne prekine povezavo domobranstva z nemškim okupatorjem in pričaka zahodne zaveznike.</p><p>A zahodni zavezniki so se pri pri svojem pohodu proti severu izognili slovenskemu ozemlju, poleg tega so Angleži imeli domobrance po prisegi Hitlerju za svoje sovražnike. Tu lahko najdemo vzroke za poznejšo izročitev domobrancev, ujetnikov iz Vetrinja, partizanom.</p><p>Nič ni pomagalo, da se je Narodni odbor po novem letu 1945 pospešeno pripravljal na konec vojne. Že januarja je sprejel odlok o ustanovitvi slovenske narodne vojske, v katero naj se bi vključili domobranci in vse druge slovenske ilegalne enote. Slovenska narodna vojska naj bi s tem odlokom postala sestavni del jugoslovanske kraljeve vojske v domovini in se ob primernem trenutku uprla okupatorju. V povezavi s tem so <span class="pagebreak" id="pb.293">293</span>domobranske enote verjetno pripravljale zaloge streliva.<a class="link_ref" href="op.html#ftn.1008" title="1008Tabor 1975 št. 78 str. 166."><sup>1008</sup></a> Ko so konec aprila svet obšle novice o Mussolinijevi in kmalu nato tudi o Hitlerjevi smrti, je Narodni odbor sklepal, da je prišel čas za nastop. 2. maja zvečer so na Taboru v Ljubljani izvolili predsedstvo narodnega predstavništva, na vsem slovenskem ozemlju razglasili narodno državo Slovenijo kot sestavni del federativno in demokratično urejene kraljevine Jugoslavije. Narodni odbor je postal vlada te države. Slovenska narodna vojska kot sestavni del jugoslovanske kraljevske vojske v domovini naj bi prevzela skrb za red in mir ter za varstvo slovenskih meja. 3. maja so vse to s posebnim razglasom sporočili javnosti in pozvali partizansko vojsko, naj se priključi slovenski narodni vojski. Dan pozneje se je moral general Rupnik odreči svojemu položaju in se je nato že 5. maja umaknil na Koroško. Takrat so Nemci priključili Gorenjsko Ljubljanski pokrajini.<a class="link_ref" href="op.html#ftn.1009" title="1009M. Mikuž NOB V str. 47 sl. 73 sl. 77 sl. 83 sl. prim. B. Mlakar General Rupnik in slovensko domobranstvo ZČ 35 (1981) str. ..."><sup>1009</sup></a></p><p>Poskus Narodnega odbora je spodletel, saj so sočasno s porazom nemške nacistične armade poraz doživeli tudi domobranci in politične protipartizanske sile. Z odločnimi nastopi 4. armade in 7. korpusa so se njegovi načrti razblinili kakor milni mehurčki. Zdi se, da so bile domobranske enote slabo seznanjene z resnostjo dogajanja na frontah in s svojim položajem doma. Tudi z ižansko domobransko četo je bilo tako. Celo poveljnik čete nadporočnik Buda je bolj slutil, kakor vedel, kaj se dogaja. Vedel je sicer, da se položaj zaostruje, ker je že v aprilu neuradno izvedel, da ob morju močna oklopna enota (4. armada) prodira proti zahodu. Podobno kot mnogi drugi domobranski oficirji v enotah, je bil zaskrbljen, a iz organizacijskega štaba ni bilo nikakršnih navodil. Prav tako ni slutil, da je nemški razkroj tako blizu, zato je prihod partizanov v podkrimske vasi domobrance presenetil. Z naglico so se umaknili v Ljubljano in od tam 8. maja ponoči naprej proti Ljubelju in na Koroško.<a class="link_ref" href="op.html#ftn.1010" title="1010Tabor 1977 št. 45 str. 103 sl."><sup>1010</sup></a> Z domobranci so se na poti begunstva znašli tudi številni najbolj izpostavljeni belogardistični pripadniki iz podkrimskih vasi. Odšle so celotne družine.</p><p>Enote 7. korpusa, ki so 4. armadi pri prodoru služile kot desna pobočnica, so hitro osvobajale Dolenjsko. 10. Ljubljanska brigada je od Velikih Lašč šla čez Turjak in Golo proti Igu, od koder so se domobranci, kakor rečeno, umaknili. Istočasno je 29. hercegovska divizija osvobajala Notranjsko in 5. maja prišla na Vrhniko. Njena 13. brigada se je iz Rakitne spustila v Borovnico in brez boja prišla v podkrimske vasi. Mnogo težja je bila naloga 8. Levstikove brigade, ki se je na svoji poti prek Pijave Gorice proti Ljubljani spopadla z nemško in domobransko obrambo Ljubljane na liniji Babna Gorica–Lavrica–Sela–Orle–Dobrunje. V hudih bojih 7. in 8. maja, v katerih je prvi dan sodelovala tudi 4. Gubčeva brigada, je zlomila sovražnikov odpor in 9. maja vkorakala <span class="pagebreak" id="pb.294">294</span>v Ljubljano. Neposredno ob zori svobode je imela veliko mrtvih in ranjenih borcev. Tudi domobranci so na »lojtrnikih« skozi Ljubljano vozili svoje padle na ljubljansko pokopališče. Domobranci so še zadnji dan iz Ljubljane poslali močno patruljo vse do Bresta in Matene in še bliže Krimu, a jih je bataljon 9. brigade, ki je bil na Igu, zavrnil in nagnal nazaj proti Ljubljani. Prav tako so deli 9. brigade pri Lavrici zavrnili močnejšo domobransko kolono, ki je šla na pomoč svojim na Orlah in na Sele.</p><p>Na povelje, ki je bilo izdano že istega dne zvečer, so se Nemci in domobranci začeli umikati prek Gorenjske na Koroško, kjer so Angleži slednje zajeli, razorožili in zaprli pod stražo v Vetrinju. Brigade 18. divizije, v katerih so bili tudi borci iz podkrimskih vasi, so 9. maja vkorakale v svobodno Ljubljano. Sem so prek Loške doline (Iga vas–Cerknica–Vrhnika) iznad Čabra istega dne prišli tudi člani ROOF Barje.<a class="link_ref" href="op.html#ftn.1011" title="1011M. Mikuž NOB V str. 10 sl. 33 sl. 36 sl. S. Petelin  Vojko o.c. str. 394 sl. Z. Klanjšček NOV str. 970 sl. M. Škraba Razvoj..."><sup>1011</sup></a></p><p>Osvobodilna fronta in narodnoosvobodilno gibanje sta slavila zmago in začelo se je novo obdobje slovenske zgodovine.</p></div><div class="ss2" id="index-body.1_div.2_div.7"><div class="pagebreak" id="pb.295">[295]</div><h2><span class="head">Zaključna beseda</span></h2><p>V narodnoosvobodilni boj vpete podkrimske vasi so bile ob koncu vojne zelo prizadete, posamezne pa tudi povsem uničene. Popolnoma požgane, deloma zbombardirane in neposeljene so bile Ustje, Gornji Ig in Dobravica, skoraj v celoti pa so italijanski okupatorji požgali Iško vas (od 110 so zgorele kar 103 hiše z gospodarskimi poslopji), v veliki meri je pogorela tudi Iška (13 hiš), v Dragi, Kremenici in na Igu so plameni uničili po več hiš z gospodarskimi poslopji, le v tomišeljski občini so se kmetje z redkimi izjemami (npr. Anzelčeva in Šuštaršičeva hiša) izognile rdečemu petelinu. V avgustu oziroma v septembru 1945 je bilo v Iški vasi, Iški, na Gornjem Igu in v Ustju vsega skupaj le 72 domačij z 243 stalnimi prebivalci (v Iški vasi 177, Iški 45 in na Gornjem Igu 21).<a class="link_ref" href="op.html#ftn.1012" title="1012IZDG F 716II1 ZB Iška vas  Podatki o številu prebivalcev konec avgusta 1945 12. sept. 1945."><sup>1012</sup></a></p><p>V vojni vihri so bile uničene ali vsaj poškodovane tudi mnoge javne zgradbe; deloma so to storili okupatorji, deloma tudi partizani iz strateških vzrokov. Popolnoma je bilo uničeno šolsko poslopje v Tomišlju, v osnovni šoli na Igu je bila pokončana vsa šolska oprema; v Iški vasi so šolo spremenili v utrjeno vojaško postojanko in opremo razdejali. Prizadeti sta bili poslopji prosvetnega doma na Igu in katoliškega prosvetnega doma v Tomišlju. Močno je bil poškodovan Palmetov ižanski grad, povsem požgan pa gradič v Brestu. Izginile so knjižnice, ki so bile v teh poslopjih, razneseni in požgani so bili arhivi ter povsem uničeni gledališki odri in njihova oprema v kulturnih in prosvetnih domovih ter šolskih poslopjih.<a class="link_ref" href="op.html#ftn.1013" title="1013IZDG F 739II17  7. 4. 1945 (poročilo Pavle Centa)."><sup>1013</sup></a></p><p>Pred vaščani podkrimskih vasi, med katerimi je Ig enajstkrat v 4 letih vojne menjal gospodarja, je bila obnova domov in vasi, ki je od njih zahtevala mnogo naporov in sredstev ne glede na podporo oblasti, ki so je bili deležni. Zaradi v bojih in internacijah padlih in umrlih, zaradi okupatorskega in domobranskega terorja a tudi od partizanov ubitih in zaradi dela iz Vetrinja vrnjenih in nato usmrčenih domobrancev (mladoletne izpod 17 let in s krvjo neomadeževane so izpustili, če ne takoj pa po prestani kazni) se je močno zmanjšalo prebivalstvo podkrimskih vasi; zdesetkano je bilo zlasti sorazmerno mlado moško prebivalstvo. </p><p>Skoraj ni bilo partizanske družine, ki ne bi izgubila enega ali več svojih članov. Posamezne družine so bile med osvobodilnim bojem uničene ali pa so izgubile večino svojih članov. Ukmarjevo družino iz Matene so skoraj v celoti pobili, postala je <span class="pagebreak" id="pb.296">296</span>predvsem žrtev domobranskega terorja in Petra Skalarja. Grebenčeva enajstčlanska družina iz Vrbljen je bila povsem raztepena. Dva sinova, borca, sta bila ustreljena v Lapušni dolini, očeta in dve hčeri so ubili Skalarjevi »apostoli«, dva sinova in hči so se umaknili v NOV, kjer je Ivan padel, mati in hči Pavla sta bili v nemški internaciji, najmlajši sin, še otrok, pa je bil pri tujih (domobranskih) ljudeh.</p><p>Pri Brancljevih iz Podkraja (Tomišelj) so oče, mati in hči padli kot žrtve Črne roke, trije sinovi in druga hči pa so bili v NOV. V Iški vasi je Šivceva družina - Jernejeva izgubila tri člane v partizanih; Žagarjeva družina - Malnarjeva je bila še bolj prizadeta. Franca Žagarja so okupatorji ustrelili v Lapušni dolini, mater Marijo in sestro so ubili domobranci, ostali bratje, Martin, Janez in Anton, ki je padel leta 1942, so bili v partizanih. Iz Iške je bila Mazijeva družina: mater Marjano in hčer Antonijo so ubili domobranci, v partizanih sta bila dva sinova (Janez je padel) in hči Angela. In še bi lahko naštevali.<a class="link_ref" href="op.html#ftn.1014" title="1014Glej priloge A. Kumše Pripoved neke dobe. Spomini borke iz Tomišlja Ljubljana 1989 str. 122."><sup>1014</sup></a></p><p>Po podatkih iz seznamov v prilogah, ki verjetno kljub vsej pazljivosti niso popolni, je v obravnavanih podkrimskih vaseh med osvobodilnim bojem izgubilo življenje 440 (in več) ljudi; po krajevnih skupnostih so bili razdeljeni: Ig – 170, Tomišelj – 160 in Iška vas – 100.<a class="link_ref" href="op.html#ftn.1015" title="1015Glej priloge in tabelo ob njih. Prim. tudi precej nižje številke v SŠM F 18521  Iz šolske kronike Ig in Iz šolske kronike I..."><sup>1015</sup></a> Poleg tega je ob koncu vojne hkrati z domobranci iz podkrimskih vasi zbežalo kar precejšnje število civilnega prebivalstva. Med njimi so bili člani domobranskih družin in belogardistični aktivisti, ki so delali za domobrance, ter vsi, ki so se čutili krive ali ogrožene in so se zaradi tega umaknili. Kakor so med osvobodilnim bojem padle oziroma bile pobite in raztepene cele partizanske družine, tako so takrat posamezne domobranske družine z vsemi člani odšle na »beg« v tujino. To so bile npr. družina Neže Platnarjeve in Jožeta Škulja iz Iške vasi ali Filipa Poznarja, Mohorja Kusa in Martina Avanze z Iga. Civilnih beguncev iz podkrimskih vasi je bilo po naših podatkih, ne glede na tiste, ki so se nato vrnili domov, blizu 170.<a class="link_ref" href="op.html#ftn.1016" title="1016SŠM F 18521  Iz šolske kronike Ig str. 24 ZB Iška vas  Podatki za osebe ki so pobegnile ZB Ig  Spisek belogardistov in domo..."><sup>1016</sup></a> Sem štejemo seveda tudi manjše število domobrancev iz podkrimskih vasi, ki se jim je na kakršenkoli način že posrečilo ostati v tujini. Kot posledica vsega tega je število prebivalstva na obravnavanem območju, ki ga je bilo pred začetkom vojne približno 3250,<a class="link_ref" href="op.html#ftn.1017" title="1017 Prim. Krajevni leksikon dravke banovine 2 Ljubljana 1971."><sup>1017</sup></a> močno <span class="pagebreak" id="pb.297">297</span>padlo; leta 1948 je bilo prebivalcev 2558.<a class="link_ref" href="op.html#ftn.1018" title="1018 M. Orožen Adamič Prebivalstvo poselitev in promet na Ljubljanskem barju GV 24 (1985) str. 25."><sup>1018</sup></a> Med štiriletno vojno in neposredno po njej je število ljudi upadlo za kar 21,2 % ali za več kot petino.</p><p>Ko se je zaključil čas neposredne obnove in je življenje bolj ali manj normalno steklo, so v petdesetih letih podkrimske vasi začele počasi napredovati. Celoten razvoj je v naslednjih štiridesetih letih do danes pripeljal do deagrarizacije podkrimskega prebivalstva in do pospešene urbanizacije naselij. Enega izmed začetnih vzrokov teh sprememb lahko najdemo v obnovljenem kmetijstvu, ki se je zaradi bližine naraščajočega ljubljanskega trga intenziviralo. Marsikateremu kmetu je bila pri tem prva spodbuda agrarna reforma, ki je npr. v Iški vasi 37 agrarnim interesentom prinesla manjše površine obdelovalne zemlje in gozda.<a class="link_ref" href="op.html#ftn.1019" title="1019ZB Iška vas  Seznam površin dodeljenih z agrarno reformo."><sup>1019</sup></a> Del tega zemljiškega fonda je nastal tudi z zaplembo premoženja beguncev in pripadnikov domobrancev. Z modernizacijo kmečkega obrata in kmetijsko mehanizacijo se je ob manjši delovni sili bistveno povečal donos, ponovno je porasla živinoreja in občasno tudi izraba gozda. Na zgoraj omenjeni razvoj in spremembe so vplivali povečani cestni promet in boljše prometne poti, ki so podkrimskim ljudem omogočale lažje povezave s svetom in z njimi zaposlovanje izven kraja bivanja, nato pa tudi s tem povezano zaposlovanje v neagrarnih dejavnostih, kar je omogočala tudi nastajajoča lokalna industrija in nove obrtne panoge. Tu je na prvem mestu kovinska industrija na Igu, ki se je naslonila na že nekoliko uveljavljeno tradicijo in ki zaposluje kar lepo število domačih delavcev. Poleg nje se je v Vrbljenah razvil tekstilni obrat Dinosa, na Igu še »mizarstvo« in gradbiščna baza gradbenega podjetja Univerzal. Uveljavilo se je tudi več novih obrtnih panog, kot npr. elektroinstalacije, avtokleparstvo, pečarstvo (namesto opekarne) in prevozništvo. Zrasli so novi poljedelski obrati: posestvo Brest, kmetijska zadruga, obrat ljubljanskih mlekarn – Mercator. V Dobravici in Dragi sta zrasli vzgojno-varstvena organizacija in Zavod za varstvo in delovno usposabljanje. Razvoj lokalne industrije je bil najmočnejši na Igu. Gospodarska rast je kljub manjši nataliteti omogočala občutno povečanje prebivalstva. Leta 1953, neposredno po obnovi, so imele obravnavane vasi 2689 prebivalcev, ob štetju leta 1961 že 2903, deset let pozneje 3044, leta 1981 pa je število prebivalcev preseglo predvojnega (3309).<a class="link_ref" href="op.html#ftn.1020" title="1020M. Orožen Adamič prav tam."><sup>1020</sup></a> Vzporedno z naraščanjem prebivalstva je v podkrimskih vaseh upadal odstotek kmetov. Še leta 1953 je bilo v podkrimskem svetu 60,77 % agrarnega prebivalstva. Že leta 1961 je njihov delež padel na 41,61 % in deset let pozneje na 24,93 %.</p><p>Po podatkih, ki jih je zbrala A. Kumšetova, je bilo v vseh štirih tomišeljskih vaseh leta 1945 172 družin, leta 1986 pa že 267 družin z 881 člani.<a class="link_ref" href="op.html#ftn.1021" title="1021A. Kumše NOB v občini Tomišelj o.c. prim. ista Pripoved neke dobe str. 123."><sup>1021</sup></a></p><p><span class="pagebreak" id="pb.298">298</span>Po štetju iz leta 1981 je bilo stanje v vseh treh obravnavanih krajevnih skupnostih tako, kot prikazuje preglednica 9.<a class="link_ref" href="op.html#ftn.1022" title="1022Za vse statistične podatke Popis stanovništva 1953 knj. 15 Beograd 1961 Popis stanovništva 1961 knj. 15 Beograd 1961 Prebiv..."><sup>1022</sup></a></p><div class="table"><table class="table"><caption>Preglednica 9: Stanje prebivalstva po štetju leta 1981</caption><tr><td class="bold">KS</td><td class="bold">Prebivalstvo</td><td class="bold">Gospodinjstva</td></tr><tr><td>Ig</td><td>1988</td><td>596</td></tr><tr><td>Iška vas</td><td>409</td><td>123</td></tr><tr><td>Tomišelj</td><td>888</td><td>267</td></tr><tr><td/><td>3285 <br/> (s Sarskim 3309)</td><td>986</td></tr></table></div><p>Po tem letu so glede na prikazano stanje nastajale manjše razlike, ki pa za našo ugotovitev niso pomembne.<a class="link_ref" href="op.html#ftn.1023" title="1023Tri leta pozneje je bilo stanje naslednje vseh prebivalcev je bilo 3210 število gospodinjstev pa 968. Največja sprememba je..."><sup>1023</sup></a> Ker je bilo skupno število gospodinjstev v obravnavanih vaseh pred vojno 673 (Ig 342, Tomišelj 197 in Iška vas 134), se je število družin do leta 1981 povečalo za 313 in sicer v KS Ig za 254, v KS Tomišelj za 70, v KS Iška vas pa se je število znižalo za 123.</p><p>Opisani razvoj je odločilno vplival na urbanizacijo nekdanjih kmečkih naselij. Po vaseh so rasle enodružinske hiše, in na novo zgrajeni kmečki domovi. Urbanizacija je pogosto potekala nenadzorovano in na črno spreminjala podobo obravnavanih podkrimskih vasi. K temu so prispevale moderno grajene nove javne zgradbe, tovarniški objekti, stanovanjski bloki in kulturni domovi. Konec osemdesetih let so podkrimske vasi postale predmestje Ljubljane. </p><p>Bistveno počasneje so se spreminjali odnosi med ljudmi, ki jih je razdvajala med vojno prelita kri. Prav tako, se še niso pomirila stara rivalstva med posameznimi vasmi. Vse to so dolgotrajni procesi v zgodovinskem razvoju. Rane so se sicer zacelile, toda brazgotine so ostale. Izginjale bodo morda hkrati z njihovimi nosilci. Času je treba dati čas!</p></div></div></div></body></html>